MATIO
Matio be ibiokwein mi giein bara mi Ibi-Bere mi dukopakumame na Jizos be Tamuno Be bereni wa piri Diaboromabo Be-e, Olomu Oboku mi bie Tamuno Be bereni oria tomoni ma piri-a ye ma obu bu o nwo mie beinma Bo be. Min ibi bere mi ani sime Juapu ma kenge pirike, ani ini inia ogboku Jizos Be yi se o piki anga apu ma, okuma ani sime bebe tomonikiri mi mgba pirime.
Matio ibiokwein mi ini torukweinma ani se oruton bara bu werime, Jizos Be yi mi ani nwose sakime, oria mengisara mi telima mi na simeoku ani nwo dukome, anieso ani piki oria Tamunobereduko firir mi na yedie mi na pikima Galili bie obigwo mi na nwo dukome. Min mi boro seso Ibiokwein mi Jizos Be Galili bie boro so Jerusalem mun mi, now gieinme piki Jizos Be oria kuluma fenianga mi bie mieaye ma na, kuluma bu oria mgbesechin ogono bu bakuba mi na fibusise mi na nwo dukome.
Min Ibiokwin mi opu Yediebo bara se Jizos Be diepakumame, ani kuro nyana se Tamuno Oloko mi pufinjibia bon a Tamuno Amanyanakiri mi gbakimaye seni yediebiabo bara bu. Oria dieye ma be opupekere ini nwo oki seni beretibi bu sono-a ikpangi nwo mieme: (1) Tundi mi ogono Okwein mi, ani dumo kon bara na, sime tomonibo piri firi ma na, lalamaye ma na, piki ton weri, sobie Amanyanakiri mi beapu ma piri ye na (beretibi ma 5-7); (2) seni oyima obudukoapu finji ma piri tetema ma inia firi mi gose (beretibi 10); (3) Sobie Amanyanakiri mi gbaknma kabo ma. (beretibi 13); (4) obudukoboso mi fieye be dieye (beretibi 18); piki mi buo mi kuluma mi na Tamuno Amanyanakiri mi be bo mi na gbakima dieye (beretibi ma 24-25).
Beretibi Ma Oruru Bu Simeo ku Mi
Dapu ma furo ma na Jizos Kraist Be Yi mi na 1.1 – 23
Jomn mengisarabo be firi mi 3.1-12
Jizos be mengisara mi na telima mi na 3.13 – 4.11
Jizos Be Galili amaogbo nwengi firi ma 4.12 – 18.35
Jizos Be Galili bu somun Jerusalem la me 19.1 – 20.34
Kuluma fenianga mi Jerusalem bie na ani na kpeki-a nyo
    bu nap aka aye ma 12.1 – 27.66
Nyanabo be fibusise mi na, budiepakuma mi na 28.1 – 20
Zera be na yime (Inia nyengi ma ani Tema ma-e); Perez be Hexro be yime; Hezron be Ram be yime; 4 Ram be Aminadabo be yime Aminadabo be Nason be yime; Nason be Salmon be yime; 5 Salmo be Boaz be yime (Rehab ma nyongoro-e); Boaz be Obed be yim (Rufu ma nyongoro-e); Obed be Jesi be yime, 6Jesi be Amanyan Devid be be yime.
   Devid be Solomon be yime (Nyongoro ma ani Yuraya tarima-e); 7Solomon be Rehobuam be yime, Rehobum be Abaija be yime, Abaijia be Asa be yime, 8Asa be Jehosiafat be yime Jehosiafat be Joram be yime, Jeroam be Ozaya be yime, 9 Ozaya be Jotam be yime, Jotam be Ehaz be yime, Ehaz be Hezikayab be yime. 10 Hezikaya be Manasi be yime, manasi be Amon be yime Amon be Josaya be yime. 11 Josaya be Jekonaya be na oria owuapuminapu ma na yime, ani ini Izrel-apu ma nwo kun Babilor mun siki mi bu.
12 Ini tomoni ma kun Babilon mun boro so siki: Jekonaya be Shealtiel be yime, Shealtiel be Zerubabel be yime, 13 Zerubabel be Abiud be yime, Abuid be Eliakim be yime, Eliakim be Azo be yime. 14 Azo Zadok be yime, Zadok be Akim be yime, akim be Eliud be yime, 15 Eliud be Elieza be yima, Elieza be Matan be yime, Matan be Jekob be yime, 16 Jekob be Josef be yime, Meri ma de be, Jizos nyengi ma, ini Mesaya se chin bo be.
17 Ebraham be bu saki mun Devid be la, oyi inein-a buo finji-e, Devid be bu okimun ini tomoni ma kun so Babilon mun siki mi la, piki oyi-inein-a buo finji-e, ani mi okimun ini Kraist Be yi siki mi la, piki oyi-inein-a buo finji-e.
Jizos Kraist Be Yi mi
(Luk 2.1-7)
18 Min ini weri Jizos Kraist Be yi oku mi-e, Josef be Jizos nyengi Meri ma nwo olome ari na simebia erechi, okuma ma ini simeka-ogbo, a dokibo orime na a sime konsam, Fiafia Teme Be kuro bu 19 Josef be, siki mamgba karakaraye miemiebo-e, ani-erechi o bike ori amaogbo Meri ma bugererema ani gose o tonme na o boima abu barasin bia. 20 O min mi nwo koromari ogbo, Nyanabo be enjelbo dawoju bu se o die, se nwo beme, “Josef, Devid furo bie bo, balafa ma, Meri ma oki se i ta mie, Fiafia Tamuno Teme be bu a mun sime mi konme. 21 Ari lolia mi ori siki! 11 Ini wari mi bie somun toku be na nyongoro Meri ma na nwo ori siki ini kpereki se osi se o pirime. Anieso ini inia akpa ma finji se diepiriaye se o pirime: goli na, opuma kunu olo na, piki yeburumaka olo na.
12 Tamuno Be dawo weri inia berijineme na ini bari vinpiki Herod be damamunma, ani ini vinpiki jin ateli bu boro so inia ama mun ye-e.
Mangiso Ijipt Mun mi
13 Ini so boro siki, Nyanabo Be enjelbo obu se dawoju Josef be dieme se beme, “Sise se toku be na nyonogoro ma na deki mangi Ijipt mun, se ani nyo bu anga sime okimun ari i be so nwo bebia siki la, aniatibi Herod be o toku be dokkibia o babia erechi.”
14 Josef be sise se toku be na nyongoro ma na deki se din bu ini se Ijipt mume, 15 anianga o sime mun Herod be fi siki nwo lame. Min mi mieme, miese Nyanabo Be oria ikiankorobo be bu boro se kon okwein mi bo kokomaye now sobia bara na, “Ijipt ama mi bie, ari Iya Toku Be chin pakumabome.”
Awomeni ma Be mi
16 Herod be bo nemi na, inia pakapaka nyo bu weri bo igoniapu ma epele se o tisam nwo, be siki, ani opuma o buosome. O kuro pirime na ini Betlihem na ani na kpeki ama na bie sime owuappuawo mamgba now, ba, mama kura lasa awo bu oki iderima-igoniapu ma bipi bu o naa lolia mi paka siki mi nwose bu kienma.
17 Min bara mi bu ikiankoro Jerimay be duko ye mi bo kokomaye some naa:
18 “Rema bie ini owutibi bie name, aku owu be nyo fiema bara.
     Rechel ma aria awo ma gose owuabe
     ini a kubiekuroma a dukuke,
     aniatibi inimgba ini ini baasam.”
Ijipt bu Vinpiki So mi
19 Herod be fi boro siki, Nyanabo Be enjelbo dawoju Ijipt bie obu se Josef be dieme, 20se nwo beme, “Sise, se toku na nyongoro ma na nwo deki vinpiki Izrel ama mi mun, aniatibi toku be ba dokiapu ma ini fisam, “ Ani Josef be sise, se toku be na nyongoro ma na now deki vinpiki Izrel munye-e.
22 Josef be bo naa na Akilos be dawu Herod amanyanabo be, kiri dinma Judia dabe nwo be siki, Josef be o balafame mun ani nyo bu anga. Okuma ini dawoju okwein kon o pirisa bara bu, o so Galili pekere mi nwo mume, 23se mun Nazaret now chin ama mi se oria anga nyo mieye-e. o min mi mieme, miese ikiankoroapu ma  duko ye mi bo kokomaye sobia bara naa: “Ini Nazaretbo nwose o chinbia.”
Jon Mengisarabo be Duko Tamuno Bere mi
(Mak 1.1-8; Luk 3.1-18; Jon 1.19-28)
3 Anisiki mi bu Jon Mengisarabo be, Judia onwu ele ogbo bie bome se saki Tamunobere mi nwo dukome. 2O nwo beme, “Omine ominea si ma bu vinipiki, anjatibi sobie Amanyanakiri mi ani kpekisam!” 3Aizaya ikiankorobo be Jon be bu bere dukoari siki o nwo beme:
	“Gboribo onwu ele ogbo mi bie olokuabe,
	“Ateli karakarama Nyanabo be piri,
	Gonogono ateli mie o piri o boro!’ ”
4 Ikeasun namaichuka ini nwose buchuaye mie Jon be pirime se nama ojuapura birikunye o nwose o birikunme, o piki chinmgbolu na piribein na se fiye mie fime. 5Tomoni Jerusalem bie weri o damabome, bebe Judia se mi bie na, piki Jodan Toru mi kelema-koro nyo anga-apu mamgba na. 6Ini inia sima duko pakumame, se o Jodan mi bie mengi se ini sarame.
7 Jon be ion-a Farisiapu na, Sadusiapu na mengisara gose o damaboari oku now ori siki, o nwose ini beme, “Omine oruwu ogbo tobo duko o piri na omine ineda bo-e ton-ari Tamuno igani mi bie mangisobia? 8Ominea si ma bu o barasinsam now be ye o now mi-e. 9Se o koroma ma na omine ineda igani mi bu mangisobia, Ebraham be minea biejudabo-e gose. A duko o pariabe na. tamuno Be ori ineda maa dupari ma oki, se, ari se awo mie Ebraham be piribia! 10Apala mi ini ani karakaramasam kunoma bu weri chin ma now pele gtbinbia erechi, ibi chingbolu chuaka chin goyegoye ini ani pele se fini bie gbin chuabia. 11 A mengi seni o sarame, se diapakuma na o sibupikisam, okuma iya obuju bo bia bo be Fiafia Teme Be na fini na o nwose mengi se o sarabia. O bakama opuso I nengime, oria akpaka ma deski soni I bugbeinke. 12 Oria yesele ogu ori na omi-e, o se ipiamgba magbolu ma now selebia. Ori oria Ipiamgba ma kobirima oria fiye koko nyo mi bies chuabia, se osirosiroba ma now dokimabia ngisi bin eka finji mi bie.”
Jizos Be Mengisara mi
(Mak 1.9-11; Luk 3.21-22)
13 Anisiki mi bu Jizos be Galili bie so Jodan mi nwo mume, Jon be mengi se o srarbia ye gose. 14Okuma Jon be bukuroma dokime Jizos be o kubie dinma. Jon be nwo beme, “Iri ani mengi se I in gbeinye-e, opkuma Iri re mi i damabo ye-e!”
15 Okuma Jizos Be nwose o pekereme, “Ye ani pa mioku oko sime, aniatibi man mi bu wa boro Tamuno Be biari ye ma mgba nwo mie beinmabia” Jon be ani bu berenime.
16 O mengi mi se Jizos Be sara so kirikiri, Jizos Be mengi mi bie iwo pakabome. Anisiki so book mi finji o pirime, se tamuno Teme Be okuku bara seni ideri bo oria ogono chie oku o nwo orime. 17Ani puko sobie nwo be ye-e, “Be ani ibu yela Toku Be-e, oria mie ye opumaq ibubeleme.”
Jizos Be dadiki mi
(Mak 1.12-13; Luk 4.1-13)
4 Anisiki Teme Be Jizos Be now boroma onwuele ogbo mume, Oru be o dadikibia erechi. 2Jizos Be buru O tarime enekaka-a mesi na din-a mesi O nwose onwuele ogbo sime bu. 3Aru Oru be o damabo se nwo beye-e, “Iri Tamuno Toku Be-e bebe bereton maa dupari ma piri, se ari dimabo fituru so.”
4 Jizos Be pekereme, “Fiafiadiri mi nwo beme, Tamonibo ineda fiye kenge bu weri dumo eke, okuma Tamuno Be kon okwein ma bu.”
5 Ani Oru be pikima Jizos Be oki Jerusalem, Osi bu sime Opuama mi mume Oputekewari mi be geletein nyo mi ogono o se chiemame, 6se nwose O beme, “Iri nemikase Tamuno Toku Be-e bebe, fuku koro, aniatibi fiafiadiri mi nwo beme,
	‘Tamuno Be ori I gbolomaye bu
	ton oria enjelapu ma piribia
	ini inia bara ma se I olo chiemabia
	miese I buo ma dupari bian se ye ari la eka bara,’
7 Jizos Be pekereme, “Okuma fiafiadiri mi pikina nwo beme, ‘Iri Nyana Tamuno Be dadikima,’
8 Oru be pikina Jizos Be se opuma gele gbori tundu ogono nwo mun me, se sekiri mi be amanyanakiri mamgba na ari be opu mamgba la bara na se O dieme. 9Oru be nwo beme, “Minaye mamgba a nwose i piribia I kpereki koro se i tekebia okuma.”
10 Jizos Be pekere se nwo beme, “Sikima, iri Oru! Fiafiadiri mi nwo beme, ‘Kpereki I Nyana Tamuno Be nwo piri, se firinwengi ori kenge nwo piri!’
11 Oru be anisiki Jizos be werisome, se enjelapu barachua o pirime.
Jizos BeOria Firi Sakime Galili Bie
(Mak 1.14-15; Luk 4.14-15)
12 Jizos be bo name na ini Jon be se ikoli bie chusam nwo be siki, o so Galili mume. 13Nazaret bie o bari simeke, okuma o somun Kapariom bie simeme, Galili Dapa aka bu sime ama mi, Zebulon na naftali na nyo ma bu. 14Min mi mieme, miese ikiankoro Aizaya be be dukoye mi bo kokomaye sobia bara naa.
     15 ”Zebulon mun toru na piki Naftali ama na, ateli mi,
     boro mun toru mi la Jodan mi be sabamanga
     galili Jinseapu ama mi!
     16 Kanakana mi bie angapu ma
     ini opu enekubu orisam.
     Ini nwo kanakana ama mi bie angapu ma
     fi mi be enekubu bia ini piribia.”
17 Anisiki okimun Jizos Be saki oria oku mi be bere nwo dukome: “Omine Ominea si ma bu vinpiki, aniatibi sobie Amanyanakiri mi kpekisam!”
Jizos Be Inein-a Injibapa Chinme
(Mak 1.16-20; Luk 5.1-11)
18 Jizos Be Galili Dapa aka bu nwengiari siki o mama minapu orime, injibapu, Saimon (ini Pita se chin bo be) na numbireowu Andru be na, igbo se dapa mi bie inji kun-abe. 19Jizos Be nwose ini beme, “Omine I duko se a tomoni kubobia oku se o diebia.”
20Anikirikiri ini inia igbo ma weriso se O dukome.
21 O nwengimamuni piki jin minapu orime, Jems be na Jon be na, Zebidi owuapuawo ma. Ini inia aru bie inia da Zebidi be na sime inia igbio ma nwo seleabe. Jizos Be ini chinme, 22anikirikiri ini aru mi na inia da be na koromaso se Jizos Be dukome.
Jizos Be Yedie, Tamuno Bere Duko, Piki Obi Gweme
(Luk 6.17-19)
23 Jizos Be Galili mimgba nwengi kelema, se inia tekewari ma bie yedieme. Ori Amanyanakiri mi be Ibi Bere mi nwo duko se piki tomoni ma gwome inia kirikiri obi ma bie. 24Oria ere mi wasama bebe Siria se mi kelemame, ani miese obi toru kirikiri kon-apu ma na piki kirikiri bufuka nyanapu mamgba na ini nwo okibo o pirime, pikina siteme bie simeapu na, fumu-obi kon-apu na, buo na bara na fiapu na, se Jizos Be inimgba gwome. 25Tomonikpo Galili bie weri o dukome, piki Oyi Ama ma bie weri bo apu ma na Jerusalem na, Judia na, piki Jodan mi be isi sabamanga ama ma bie weri boapu ma na.
Tundu ogono Duko Tamuno Bere mi
5 Jizos Be tomonikpo mi ori se iwo gbori chingi tanjime. O kponji sime siki oria obudukoapu ma kobirima o kelemame, 2se O saki ye se ini dieme;
Kokoma Biebele
(Luk 6.20-23)
     3 “Biebele sime ini pirime nwo nemi na
        ini teme-ana igwein konme nwo beapu ma,
        Sobie Amanyanakiri mi sime ini pirime!
     4 “Biebele sime ini pirime nwo kururuapu ma,
        Tamuno Be inia kubie kuromabia!
     5 “Biebele sime ini pirime nwo buiderimapu ma;
        Tamuno Be bereni ye mi inia baralabia!
     6 “Biebele sime ini pirime nwo Tamuno Be biariye mie
                   dokitein-apu ma;
        Tamuno Be miese ani beinma ini na deinkorobia!
7 “Biebele sime ini pirime nwo dikibugerere nyana jin –apu piriariapu ma; Tamuno Be O dikibugerere nyana ini piribia!
8 “Biebele sime ini pirime kubie fiafiapu ma; ini Tamuno Be oribia!
9 “Biebele sime ini pirime now deinma mie dokiariapu ma; Tamuno Be oria awo o nwose ini chinbia!
10 “Biebele sime ini bafuka se piriariapu ma pirime, aniatibi ini Tamuno Be biari ye nwo mieme; sobie Amanyanakiri mi sime ini pirime!
11 “Biebele sime o pirime tomoni o wolo, buo se o chua piki si iruo goyegoye now kon o punuma siki, omine ma iya obudukoapu-e gose. 12O torubelema se biebele, aniatibi sobie ini toroko tatari bo ikiankoroapu ma chua oku mi-e.
Fun na Enekubu na
(Mak 9.50; Luk 14.34-35)
13 “Omine ani tomonikiri mi be fun-e, fun mi boro nemikase ania bele wokuma okuma, cheye mie se ani piki fun bar abele be? Ani bari yebusoke, ini ani wokumabia, se tomoni buo se ani nangabia.
14 “Omine ani sekiri mi be enekubu-e. Se chingi ogono nama opuama ineda boi eke. 15Tonjie chua se ani se boli chuku bie chu koromabia gboribo soni ofori-e aninakaraka ori ani se tonjie gbanaye ogono gbanabia, anianga bu ani weri enekubo se wari mi bie sime bo goyegoye piribia oku. 16Ani gbori bara bu ye ominea enekubu mi tomoni ma korukubu bia paka, miese ini ominea ibi firi ma ori se ominea sobie Dabo be tokonibia bara.
Oloko mi na gbakima Dieye
17 “O koroma ma, na a bo Mozizi Oloko m na ikiankoroapu ma dieaye ma na nwo kansin-e bome. A bo ari kansin-e bo ke, okuma a bo ari miekuroma-e bome. 18Min mi o nwose biekoroma! So na Tomonikiri na sima lasiki lasiki, Oloko mi bu bokatein pekere mi soni ini sin anga piri eke, ye memgba be kuluma mi malaka sime ogbo. 19Anniokuma oloko ma bie bokatein ye mi kokoka bo goyegoye, piki ani bara nwose jin-apu diebo goyegoye, inibo bokatein bo nwo sobia sobie Amanyanakiri mi bie. Anibe jinye, Oloko mo pki oko se jin-apu diebo goyegoye, inibo sobie Amanyanakiri mi bie opu bo sobia. 20Anierechi, a duko o piriabe na, omine ineda sobie Amanyanakiri mi bie sobia o nemikase kubie se bugbane gbeintein apu nwo so Oloko dieapu ma na Farisiapu ma na nengime bebe anisiki re o sobie Amanyanakiri mi bie sobia, Tamunio be biari ye o nwo mie siki.
Igani na Gbakima Dieye
21 “O naasam na ini nwo duko tomoni ma pirime borosa siki bu ‘Iri nweni ba ma; nweni ba bo goyegoye ini inibo se berekon nyo munbia.’ 22Okuma mioku a duko o piriabe na: yebuoso nyana inibo minabo piri bo goyegoye ini inibo se berekon nyo munbia pikin ‘Yebu-oforikabo!’ nwose inibo minabo be bo goyegoye, ini now se berechiri mi munbia piki iri obori-e nwose inibo minabo chinbo goyegoye kori fini iri bie sobia. 23Anierechi ton-abe, se ani nyo bu i se biekoromame, na imbire be na iri na nyana igbania ye omi-e bebe, 24Agbamie ebe mi toroko iya diepiriye mi se koroma, se so mun kirikiri imbire be na berefama; anisiki vinpiki bo iya diepiriye mi se Tamuno Be piri.
25 “Tomonibo nemikase ilo se i gbo se i berekonwari muabe bebe, ori nab ere mi fama siki pa sime warasiki, terere o mun berekon-wari mi la. Ani ofori,s i nwo ani nyo la kirikiri, ori i boroma bere konbo be piribia, ori i boroma kurukuruyebiriapu ma piribia se ini i se ikoli bie chubia. 26Ani nyo mi i simebia ye-e, a duko i piriabe, okimun ini be gbein nwo be iloigbiki mi be kuloma kobo mi i nwo gbein siki labia.
Sefi na Gbakima Dieye
27 “O naasam na ani now beme, ‘Sefi ma.’ 28Okuma iri, a duko o piriabe mioku: toru se eremenibo diki, se inibo kubiemgbolu bie a nyana dokibo goyegoye inibo sefi berebarasi nwo nyanasam. 29Anierechi iya amabara anga torumgbolu i miese i mun si bie sobia bebe, ani sokisin, se ani se gbin wokuma! Ani opuma ibitein i piribia iya oju bu pekere nwo fam, iya bebe oju mimgba ini nwose korifini mi bie gbin chu nakaraka. 30Iya amabara mi i mie se i mun sis bie sobia bebe, ani pelesin se ani se gbin wokuma! Ani opuma ibitein i piribia iya oju pekere i nwo fame, iya bebe oju mimgba mun korifini mi so nakaraka.
Eremenibio na So na Gbakima Dieye
(Matio 19.9; Mak 10.11-12; Luk 16.18)
31 “Ini piki oko se ani beme na, ‘Inibo tan a so bo sime sime, ori ari na sosam nwo be diri o nwo giein a piri.’ 32Okuma mioku a duko o piriabe owubo nemikase inibo ta na soabe bebe, a jin owubo damamume nwo be ye sikima okuma, ori a miese a sefime nwo be berebarasi sime o pirime, a nemikase piki jinbo na simeme bebe ari na sime bo be soni o sefisam.
Ye Bereni Tamun Piri na Gbakima Dieye
33 “O piki naasam na borosa siki, ini nwo duko tomoni pirime, o bereni Nyanabo Be piri ye mi o kanma, okuma o berenisa ya mi i nwo mie Nyanabo Be piri.” 34Okuma mioku a duko o piriabe: o yekari fi ma, o ye bereniari siki. O so mi karifi ma, aniatibi so mi Tamuno Be amanyana-ngada-e; 35anikanika Tomonikiri mi soni, anitibi ani oria buo gbanamaaye-e anikanika Jerusalem mi soni, aniatibi aninyo mi ani opu Amanyanabo be opuama mi-e 36Ominea tibi soni o se yekari fi ma, aniatibi omine ineda gbori tibi inime mie se ani biabia anikanika kurukuru eke. 37Papa be ‘Iin’ anikanika ‘En-en’ – min mi sikima se O be jinye goyegoye sibo bu bome.
Sowubi na Gbakima Dieye
(Luk 6.29-30)
38 “O naasam na ini nwo beme, ‘Torumgbolu, torumgobolu na boroma, aka piki aka na boroma,’ 29Okuma mioku a duko o piriabe: i mierima bo bara gbeinfiye bi ma, Gboribo nemikase iya amabara-anga loku u i burome bebe, ye inibo piki erebara-anga loku Busoni i buro. 40Tomonibo nemikase iya bie chua buchuaye gose i se berekowari mun me bebe, ye inibo piki iya ogono-gbanabuchuaye nwose chua oki. 41Tomonibo nemikase kuro bara se i beme na oria ye pura o pirimamun gbori tombi la nwo bebe, pura ori na mun mama tombi soni nwo la, 42Nwenibo i bara yebibi, ani se inibo piri se nwenibo piki i bara ye boloabe bebe, se inibo bolo.
Tarakapu Belema mi
(Luk 6.27-28, 32-36)
43 “O naasam na ini nwo beme, ‘Iya ikiapu ma belema, taraka se iri na tarakapu ma werima,’ 44Okuma iri moiku a duko o piriabe: iri na tarakapu ma belema se teke buo se i chuariapu ma piri, 45mieso-okuma sobie Dabo Be awo o nwo so bia bara. Aniatibi o mieme, oria irua mi biya siapu ma na ibiapu ma nab u saramame, piki ene koroma se ibimieapu ma na, siye mieapu ma na pirime. 46Nde Tamuno Be gose ye se i gbeinbia ye, i nemikase i belema apu ma kange belemame nwo be okuma? Amaigbikiochoapu ma soni oko miemie wara siki! 47i nemikase iya ikiapu ma kenge na okweinma me nwo be okuma, i mie kirima ye omi? Orubere-nemiapu ma soni ani bara mi miemieme! 48O karagbasibia miemie ye bu, ani ominea Dabo sobie sime bo be karagbasi oku.
Ibimie na Gbakima Dieye
6 “Otorukweinma, omine amaogbo Tamuno firima nwegiari siki, nweni omine ori-e nwo be bara o nwose ari mie ma. O nemikase amaogbo oko mieme nwo bebe o gbori fbeinye so nyana eke ominea Da sobie sime bo be bara bu.
2 “Anierechi i ye se die miebia-oku oforibo piriabe bebe, opuma ani diepakuma ma, opekelepepeapu ma tekewari ma bie miemie bara mi, pikina ateli ogbo na. ini oko mieme, miese tomoni ini tokonibia bara. A duko kuroma o piriabe na, inia gbeinye ini oki karamasam, 3okuma i barachua miebia-oku oforibo piriari siki, iri na kpekitein ikiabo soni nemi eka bara nwose ani mie. 4Anisiki ani bo boi ye nwo sobia, se i Da be, i boima mie ye mi nwo ori be ori i gbeinbia.
Teke na Gbakima Deieye
(Luk 11.2-4)
5 “I tekeari siki, opekelepeapu ma mie oku nwo mie ma! Ani inia bubelebeleme tekewari ma bie chie teke, piki ateli aka ma bun a, miese tomoni mamgba ini oribia oku. A duko kuroma o piriabe na inia gbeinye ini oku karamasam. 6Okuma i tekebia siki, iya jukuru bie so, se book mi pali, i Da be ini toruseorikabo be teke. Se i Da be, i boima mie ye mi ori bo be ori i gbeinbia.
7 “I tekeari siki, yebusoka baka okwein konma, orubere nemiapu ma miemie bara, ini koromame na inia oru ma ari ini naabia inia teke ma nangwo ye gose. 8Ini sime bara nwo simema. I Da be, ma i ye dukoka simeogbo ori i bupalimaye ma nemi warabe. 8Min aniokuma o tekebia okuu-e:
	‘Minea Da sobie sime bo:
	 Ye iya fiafia ere mi osi bu sime;
	10 ye iya Amanyanakiri mi bo;
	    Ye i tonye mie tomonikiri mi bie, ani sobie bara.
	11 Mimgba be fiye se wa piri.
	12 Wa mieirimasaye ma bu barasin wa piri,
	    mine so barasin wa mieirimapu ma piripiri bara.
	13 Wa se mun kueo dadiki bie chuma,
	    okuma wa koko si Bo Be bara bie.’
14 “O nemikase jin-apu se o mieirimaye bu barasin ini pirime bebe, ominea Da sobie sime bo be soni piki barasin o piribia. 15Okuma o nemikase jin-apu se o mieirimaye bu barasin ini pirike bebe, anisiki ominea Da sobie sime bo be soni pikina ominea mieirima ma bu barasin o piri eke.


Burusebubama na Gbakima Dieye
16 “Se o buru se bubamabia siki, o toru furuma ma, ani opekelepepeapu ma miemie oku mi. ini inia simebara mi nwo weri simame miese nwenimgba nemi na ini buruse bubamabe. A duko kuroma o piriabe ini beinma ini gbeinsam. 17O fiye fika bu simeari siki, o torusikiri se o tibi adala, 18miese jin-apu ineda nemi eka bara na o buruse bubamabe ominea Da, toruseorikabo be kenge mi nemiba ye-e. Se ominea Da be o boima mie ye mi ori bo be mi o gbeinbia ye-e.
Sobie Ngo ma
(Luk 12.33-34)
19 “Min tomonikiri bie omine ngo kobirima obu werima ma, akakaraba na, ajari na, ye simasima nyo mi furuapu kan so se ye furuari nyo mi. 20O sobie aninakaraka ngo koko obu werima, akakaraba na ajari na ineda ye sima eka nyo mi, furuapu piki ineda kan so se yefuru eke nyo mi 21aniatibi o kubiemgbolu siki mamgba ominea ngo ma sime nyo simebia.
Oju mi be Enekubu mi
(Luk 11.34-36)
22 “Torumgbolu ma, ari tonji sieoku simeme oju mi bu. i torumgbolu ma nemikase giongionme bebe, iya oju mimgba enekubu na beinbia 23okuma i torumgbolu ma nemikase sime bebe, iya oju mimgba kanakana bie simebia. Aniokuma i bie sime enekubu mi nemikase kanakana-e be okuma ani balafama bara se kanakanabia oku diki!
Tamuno Be na Tomonibo Nyanayanaye ma na
(Luk 16.13; 12.22-31)
24 “Gboribo ineda omonibo so mama tibini piri eke; o taraka se gboribo werima, se isi bo be belemabia; o buiderina gboribo piri, se isi bo be dikisimabia. i ineda firinwengi Tamuno Be na igbiki na piri eke.
25 “Min a gose duko o piriye-e na o fi se dumobia fiye na bubuye na gose, omine obu balabalama ma nwo be ye mi-e, anikanika oju bu o chuabia ye gose. Jinye ka soni dumo mi ani fifiye nengi ka? Oju mi ani piki chuaye nengi ka? 26Sotoru feni ma diki ari chinmgbolu dipike, ari fiye souk se fiye koko-wari bie chu koromake; ominea sobie Dabo Be ari dikidikiabe! O yela tein feni ma nengika? 27Ominea bie nde gboribo yekalaye nwose inibo labia kura ma bu chua be inibo be ani gose kpalakpalame nwo be ye erechi?
28 “Se nde buchuaye gose o balabalari ye? Piri bie si osoin ma seniari bara diki, ari firinwengike piki buchuaye mie aria bopirike. 29Okuma a duko o piriabe na amanyana Solomon be na mina bun a ori ngo nyana la bara magba, maa ngwengwe ma be gbori ye ibi buchuaye o nwo nyanake. 30Tamuno Be mi buchuaye se piri bie osoin ma chuaye-e ani mimgba mianga sime se ba bari ori eka osoin ma, se fini bie dokimabia ye ma-e. aniokuma o buchuaye se o chuatein eka? O nyana bereni boka la oku diki!
31 “Ani gose bubalabala se ibu piri ma: ‘Nde iya fiye bobia anga? Anikania iya bubuye? Anikanika iya bubuye? Anikanika iya buchuaye?’ 32(Maa ma ani oruberenemiapu ma siki mamgba abalari ye ma-e.) Ominea Da sobie sime bo be o nemi warabe na maa ye mamgba ominea bupalimame. 33Aninakarakara, Tamuno Amanyanakiri mi na ori I bara biari ye ma na I bupalmaye sorein ye goyegoye nengi ye ma na isi-a ye mamgba na o se I piribia. 34Anierechi ba mi gose bubalabala nyana ma, ani ania bu karabia bubalabala now nyana ania bu piribia. Ani oko gbeinke jinye se ene mi se bobia bubalabala ma bu chua.
Berekon jin-apu Piri mi
(Luk 6.37-38, 41-42)
7 “Berekon jin-apu piri ma, miese Tamuno Be so berekon I piri eka bara, 2aniatibi se berekon jin-apu piri bara, mi Tamuno Be so piki se berekon I piribia oku-e I se yeton jin-apu piri ye, o piki nwose yeton I piribia. 3Nde, aniokuma, I gose imire be torumgbolu bie sime fun mi ori se I torumagbolu bie sime chin-ikiba mi nwose yechinka bara? 4Nde I gose dadama nwose imbire be be ye, ‘Sisi, ye ari I torumgbolu bie sime fun mi sin, anisiki chin-ikiba I torumgbolu bie simewarabe? 5Iri opekelepepe tomonibo! Tatari torumgbolu bie sime chin-ikiba mi sin, anisiki re, I belema imbire be torumgbolu bie sime fun mi ori se ani sinbia.
6 “Opuma yela ye seni obiri ma bofa ari vinpiki owu se I paka. Iya pal mi se oporopo toroko gbin koroma ma-ari papa buo se ari nanga koasimabia.
Bi-I, Doki-I gbolo-o
(Luk 11.9-13)
7 “Bi-i, ani i baralabia, doki-i, i piki oribia gbolo-o, book mis finji i piribia 8aniatibi biari bo goyegoye inibo baralabia bo be piribia. 9Omine dapu ma bies dupari se inibo toku piribia bo omi o fituru bi siki? 10Anikanika oruwu se o piri be ori inji siki? 11Omine nwo sime siapu, ibi-a ye se ominea Da sobie sime bo be imeda ibi-a ye nwose o bara ye bi apu ma piris tein eka oku!
12 “I bi na jin-apu mie i piri-e nwo be bara nwo mie jin-apu piri: min mi ani Mozizi Oloko mi na ikiankoroapu ma na dieye mi fieari ye-es.
Kpapu Odoboko mi
(Luk 13.24)
13 “Kpapu odoboko mi bie weris so mun, aniatibi boro mun kanakana mi bie so odoboko mi gberereme, ateli mi piki sarasarame, ania bie nwengi mun-ari apu ma ini bakame. 14Okuma boro mun dumo ni la odoboko kpapu me, ateli mi soni kuro me gose, boka apu mi ani dokibo ye-e.
Chin na Ania Mgbolu na
(Luk 6.43-44)
15 “Omine ominea bu obi iruo ikiankoroapu ma bu; anana bara inis nwose o damabobia ogono dikitoru bu, okuma bieju bu jokuma ye se nweni lamalama piriobiri simeoku mi ini simeoku-e. 16Inia yemie bara bu o weri ini nemibia Iga chin ineda elelenda chua eke, iga chin piki ineda fibia chinmgbolu chua eke. 17Ibi chin ibi chinmgbolus chua bia, okuma si chin si chinmgbolu mi ani chuabia ye-e. 18Ibi chin ineda si chinmgbolu chua eke, si chin inedas piki ibi chinmgbolu chua eke. 19Ibi chinmgbolu chua ka chin goyegoye ini ani pele gbinbia, se ani se fini bie gbin chuabia. 20Anierechi, iruo ikiankoroapu ma, inia yemie bara bu mi oweri ini nemibia ye-e.
Ari I Nemi Ke
(Luk 13.25-27)
21 “ ‘Nyanabo, Nyanabo!’ Nwose i chin bo goyegoye sobie Amanyanakiri mi bie so eke, okuma i Da so bie sime bo be biaye ma mieari apu ma kenge-e. 22Berekon Ene mi la siki ton-apu  nwose i bebia, ‘Nyanabo! Iya ere bu wa ikiankorome, Iya ere bu wa ton-a sitateme nwo depakumame, piki ton-a bugbiripuma firinwengime!’ 23Anisiki a nwose ii bebia, ‘Ari o nemike. Omine ibu weri bu sikima, omine stibi nyanan-a tomoni!’
Mama Wari nana Apu ma
(Luk 6.47-49)
24 “Anierechi maa, iya okwein ma naa, se ari dukoari ye mie bo goyegoye inibo yenemibo likame, ani, inibo wari nwose iku ogono nama bo be-e. 25Enes mi korobia, opu mengi seribo ani kelemabia, foru mi kuroma fiebo ani wari mi labia, okumas ani biki eke, aniatibi ini ani se iku ogono namame.
26 “Okuma, maa, iya okwein ma na se ari dukoari ye mieka bo goyegoye inibo yenemiakabo kikame, ani inibo wari se onwu ogono nama bo be-e. 27Ene mi korobia, opu mengi seribo ani kelemabia, foru mi kuroma fiebo ani wari mi labia, se ani biki korobia. Ania sokoro mi opuma balafamabia!”
Jizos Be Nyana Kuro mi
28 Jizos Be maa ye ma duko so siki, ani bugbiripumaye so se tomonikpo mi pirime, oria yedie mi simes bara mi gose. 29Oloko dieapu ma sime bara o nwo sime ke; aninakaraka, bereton kuro nyanabo bara o nwose yedieme.
Jizos Be gbori Owubo Gwome
(Mak 1.40-45; Luk 5.12-16)
8  Jizos Be chingi mi ogono korobo siki, baka tomonikpo o dukome. 2Anisiki bukan-obi kon-ari gbori owubo o damabome, toroko bu o kpereki koro, se nwo o beme, “Nyanabo, i nemikase berenibia lokuma, i inedas i mie fiafiamabia.”
3 Jizos be o bara isun pakuma o lamame, se nwo pekere me, “A bime, fiafia!” Anikirikiri nwenibo be o kon obis mi bu o bu ibime. 4Ani Jizos Be nwose o beye-e, “Poki! Duko gboribo soni piri ma, okuma so dada agbamiebo be damamun, se ori i simeoku diki anisiki Mozzi be ton koromasa agba mi nwo mie, se diepakuma tomonibo goyegoye nwo piri na ibu ibisam.”
Jizos Be Gbori Rom Owunitibinibo Firinwengibo Gwome
(Luk 7.1-10)
5 Jizos Be Kapaniom bie so siki, gbori Rom owunitibinibo ori na iriame, se o tekeme na o bara chua o piri-e: 6”I Nyanabo, iya firinwengibo wari bie obi se monoye ogono bololo warabe, ori ineda bu jikeke, se opuma torusioriabe.”
7 Jizos Be now beme, “A mun miese obu ibibia.”
8 Ani owunitibinibo be pekereye-e, “Yei anike, i Nyanabo, iri iya wari bo mi i gbeinke. Iri pa kuro piri, iya firinwengibo be obu ibibia. 9Iri soni, kuro nyana bereton apu ma chuku bie sime bo-e, a piki i chuku bie sime owuni nyana warabe. A ton be bo be piri naa ‘Mun!’ o mume, a piki ton isi bo be piri na, ‘Bo!’ o bome; a piki ton iya omoni bo be piri na ‘Min mie!’ nwo be okuma, ori ani mieme.”
10 Jizos Be min mi na siki, ani o bugbiripumame, se o nwose o duko muari apu ma beme, “A duko o piriabe naa, ma a nwo sime opu bereni nyanabo nwo ori ke Izrel mi bie. 11A dukokuroma o piriabe na, ton-apu irua mi pakapaka nyo na, irua mi soso nyos nab u weri bos sobie Amanyanakiri mi bie Ebraham be na, Aizik be na, piki Jekob be na sime yefibia, 12okumas Amanyanakiri mi bie sime nagbein-apu ma ini nwo suma pakuma kanakana bie chubia, ini ani nyo bu sime owu se piki inia akamas faribia.” 13Ani Jizoss Be nwose owunitibinibo be beye-e, “So wari mun, i bereni bara mi ani piki nwo paka i piri-i.”
      Se ani kirikiri owunitinibo be firinwengibo bes bu ibime.
Jizos Be Ton-apu Gwome
(Mak 1.29-34; Luk 4.38-41)
14 Jizos Be Pita be wari nwo munme, se ani nyo o Pita be fuaro ma nwo orime monoye ogono, bufuka bu as bololo warabe. 15O bara se a bara lamame se bufuka mi a koroma some, se sise sakis firinwengi o pirime.
16 Saso biri bo la siki, ini siateme bie sime ton-apu nwo okibo Jizos Be pirime. Jizos Be kon gbori okwein siateme ma desinme, se obiapu mamgba bu ibime. 17O min nwo mieme miese ikiankoro Aizaya be duko ye mi bo kokomaye sobia bara na, “Ori bara na minea obi ma nwo purame, piki minea inyobuoforika ma nwo dekisinme.”
Jizos Be Obu Dukobia Apu ma
(Luk 9.57-62)
18 Jizos Be o kelema tomonikpo ori siki, o ton oria obudukoapu ma pirime na ini dapa mi saba isi pekere mun. 19Gbori Oloko diebo o damabo se nwo beme, “Yediebo, a bukarakaraname i duko i munbia nyo goyegoye nwo mun.”




Punuma na aria pokolo ma na (Mat 8.20)
20 Jizos Be nwose o pekereme, “Punuma ari pokolo nyaname, feni ma piki feniwari nwo nyaname, okuma Tombo Toku Be bololo se inyosarabian nyo soni o nyanake.”
21 Jinbo, ani oria obudukoapu ma be gboribo pikina nwo beme, “I Nyanabo, bereni i piri a tatari so mun i da be dipi.”
22 Jizos Be nwose o pekereme, “I duko se ye fiapu ma inia fiapu ma dipi.”
Jizos Be Irisi Deinmame
(Mak 4.35-41; Luk 8.22-25)
23 Jizos Be gbori aru bukulome, se oria obudukoapu ma obu so mume. 24Bunemika bara bu irisi fieme dapa mi bie, aru mi soni balafama bara bu bile-e ton-abe, okuma Jizos Be o monoabe. 25Obudukoapu ma o damamun se o wosisemame, se nwose o beme, “Wa dua, Nayanabo, wa fa-e ton-abe!”
26 Jizos Be nwo pekereme, “Nde o fose nwo sime baramgba nwosebalafa ye? Omine kala bereni nyana apu!” Anieso O sise se igani foru mi na ambura ma na piri se toru mi deinma simeme.
27 Nweni mamgba bugbiripume se nwo beme, “Be boron de-nde oku sime tomonibo? Se foru mi na ambura ma na soni o bipipokime!”
Jizos Be Siateme Bie Sime Mama Owuapu Gwome
(Mak 5.1-20; Luk 8.26-39)
28 Jizos Be Gadara ama pekere mi nwo bo siki, ani dapa mi be sabamanga bu, dueindipinyo mi weri pakabo mama owuapu ori na iriame. Minapu ma inia bie siateme omi-e. Ini balafama so-okuma gboribo soni dadama ani ateli bu boroboroke. 29Kirikiri ini olokume, “Wa iri n ache mie gbololoma ye nwo nyana, iri Tamuno Toku? Siki mi ma la ka sime ogbo, i bufuka se wa piri-e bosa?”
30 Ani nyo na kpeki anga bu oporopo-ogbo yefiabe. 31Siateme ma Jizos Be tekeme, “I mine depakumabia bebe, wa se ani oporopo-ogbo mi bie firima,”
32 Jizos be nwose ari beme, “O mun.” Ani ari somun oporopo ma bie so ye-e. Oporopo mamgba mangi mun chingi mi anga sime dapa mi bie koro se simbi fiime.
33 Oporopo ma dikidikisime apu ma mangi so ama mi bie mun seni ani nyo pakaye mamgba na siateme ma bie sime apu ma bu paka ye ma na nwo duko pakumame. 34Ani ama mi bie simeapu mamgba paka bome, Jizos Be na iriabia ye gose, se ini ori ori siki, ini o tekeme na ori inia ama pekere mi nwo koroma so.
Jizos Be Gbori oju fii Owubo Gwome
(Mak 2.1-12; Luk 5.17-26)
9 Jizos be aru mi bukulo se vinpiki dapa mi saba koro se oria ama mi mume. 2Anianga gboriapu oju fii owubo nwo okibo o pirimr, monoye ogono bololo sime warabe. Jizos Be inia bereni baka la oku nwo ori siki, o nwose oju fii owubo be beme, “Kubie kuroma, iya toku! Iya si ma bu ini barasin i pirisam.”
3 Oloko dieapu ma be ton-apu nwose inia bu beme, “Be bo be o Tamuno fiesimabe!”
4 Jizos Be ini koromari ye nemi se nwo beme, “Nde o gose nwo sime siaye koromari ye? 5Cheye srasaratein nwobe na ‘Iya sima bu ini barasin i pirisam,’ anikanika ‘Sise nwengi’? 6A se o die dokime na Tombo Toku Be mi tomonikiri o kuro nyaname, sibubarasin nweni piri.” Ani o nwose oju fu owubo be be ye-e, “Sise chie iya monoye mi deki, se so wari mun!”
7 Tomonibo be o sise se so wari mume, 8Tomoni ma ani ori siki, inia balafame, se Tamuno be tokonime, o nwo sime kuro se tomoni piri ye gose.
Jizos Be Matio Be Chinme
(Mak 2.13-17; Luk 5.27-32)
9 Jizos be anianga koromasome, se o nwengimamuari siki, o gbori amaigbikochobo nwo orime, Matio nwo chinbo, oria firinwengi wari bie sime warabe o nwose o beme, i duko.’’
     Matio be sise se o dukome,
10 Jizos be matio be wari bie sime se ye fiari ogbo ani ton-a amaigbikiochapu na simieapu na so bo Jizos be na oria obudukoapu ma nab u so se debul ogono yefiye-e 11farisiapu ma be ton-apu min mi ori se nwo se oria obudukoapu ma gbelame, “cheye gose ominea yediebo amaigbikiochoapu na simeapu na ye fii gboloma-au?’’
12 Jizos Be ini dukoaye ma naase nwo pekereme, “Oju kprukpruapu ma ini biribo dokike, okuma obiapu ma kenge-e.13O mun, se min tamuno okwein mi fieanye nwo doki nemi, ‘a nama se mie agba bike, okuma ibi ye mie bara ani a biye-e.’ a bo simieka-apu ma nwo chin-e boke, okuma simieaou ma-e.”
Burusebubama Gbakima Bere Mi
(Mak 2.18-22; Luk 5 33-39)
14 Jon mengisarabo be obudukoapu ma Jizos be damabo se o gbelame, “Nde mine na Farisiapu ma na siki mamgba burusebubama oku, okuma iya obudukoapu ma ngisi burusebubamaka bara?”
15 Jizos Be nwose ini pekereme, “O chin bara ereya nyo sime igoniapu ma, ereya nyo bu kururu be, ereyabe be ini na simeari ogbo? Ye miemie bara bu ani oko paka eke, okuma ene bobia, ini inia bie ereyabo bara bu ani oko eke, okuma ene bobia, ini inia bie ereyabo be nwo dekisinbia, anisiki ini burusebubamabia.
16 “Two bitepekere se olomu buchuaye selebia selebia bo ofori-e, aniatibi iwo bitepekere mi jinebia se ani buchuaye mi kan teinbia. 17Anikanika iwo iru se olomusa nama apura ololo bie chuabia bo ofori-e, aniatibi olomu nama apura ololo ma kanbia, iru mi osun fabia, se nama apura ololo ma sibia. Aninakaraka, iwo iru mi ini ani se iwo nama apura ololo ma bie chuabia se arimgba ibi bara bu simebia.”
Owunitibimbo Be Baro ma na, Bara se Jizos Be Buchuaye Lama Eremenibo ma na
(Mak 5.21-43; Luk 8.40-56)
18 Jizos Be min mi nwo duko ini piriari ogbo, gbori Juapu tibinibo o damabobome, o toroko kpereki koro, se nwo beme, “I nduba ma mikirikiri a fime, okuma bo i barama se aria ogono gbana, se a dumobia.”
19 Ani Jizos Be sise se o dukoye-e, oria obudukoapu ma obu so mume.
20 Gobri eremenibo, pulo oyima kura finji nwose sibara se bu ideri bo, Jizos Be obuju bu weri bo se oria buchuaye bipi okolo lamame. 21A nwose abu beme, “A pa bara se oria buchuaye mi kenge nwo lama okuma, ibu ibibia.”
22 Jizos Be vinpiki se ari orime, se nwo beme, “Kuro kubie nyana i nduba, iya bereni mi miese ibu ibisam.” Ani gbori kirikiri eremenibo ma a bu ibime.
23 Jizos Be bo tibinibo be wari la siki, O dueindipi gose ti kon-ariapu ma na, tomonikpo mi na nyo fiemari bara nwo ori siki, 24o nwo beme, “Omine mgba o paka! Toku ma a fike a papa monoabe!” Inimgba saki o se kpotime. 25Tomoni ma nwo pakaso kirikiri, Jizos Be toku ma jukuru bie so mume, a bara bu olo, se a siseme. 26Min pakaye mi wasama ani ama mimgba kelemame, se mi bie.
Jizos Be Mama Torumgbolupin owuapu gwome
27 Jizos Be ani nyo mi nwo koromasome, se o nwengimamuari ogbo, mama torumgbolupun owuapu saki o duko se olokuabe, “Dikibugerere nyana wa piri, Devid Toku!”
28 Jizos Be wari mi bie so siki torumgbolupun mama owuapu ma o damabome, se ori ini gbelame, “O bereni na ari ineda o gwobia-e?” Ini nwo pekereme, “Iin, Nyanabo!”
29 Jizos Be bara se inia torumgbolu ma lama se nwo beme, “Ye ani o bereni bara mi nwo paka!” – 30 Inia torumgbolu ma finji me. Jizos Be kuroma nwose ini beme, “Imn mi o duko gboribo so piri ma!”
31 Aniso ini pakaso siki, Jizos Be gboloma bere mi ini nwo duko se mi bie ani ama mi bie mgba nwo kelemame.
Jizos Be Bipiniki Kon Gbori Owubo Gwome
32 Tomoni ma soari ogbo, jin-apu piki gbori siteme bie bu sime bipi iniki kon bo se Jizos Be damabome. 33O siteme be desin kirikiri, tomonibo be saki okweinme, se ijira tomonikpo “nu bu sarame. Ini nwo beme, “Min mi kike ye Izrel bie ngisi ma wa orike!” 34Okuma farisiapu ma nwo beme, “Siteme ma be tibinibo be mi kuro se o piri se o se siateme ma desin-ari ye-e.”
Jizos Be Tomoni ma Dikitibifoinme
35 Jizos be O nwengi ton-opu ama ma na iwoama ma na kelemame. Tekewarima bie o yedieme, ori Amanyanakiri mi be Ibi Bere nwo dukowasamame, se piki siobi goyegoye, na obi torukirikiri kon apu mamgba na gwome. 36O tomonikpo mi ori siki, ori ini dikitibifominme, aniatibi inia bubalaba be, ini piki barachua nyanake, dikidikibo oforika anana simeoku. 37Aru o nwose oria obudukoapu ma beye-e, “Sokusiki be fiaye ma baka warabe, okuma ari kobirimabia firinwengiapu ma boke. 38Sokubiaye ma nyanabo be o nwo teke o firinwengiapu firima pakuma se oria sokuaye ma kobirima chu.”
Oyima Obudukoapu Finji Ma
(Mak 3.13-19; Luk 6.12-16)
10 Jizos Be oria oyima obudukoapu finji ma chin kobirima se kuro se ini pirime, se siteme desin piki obi torukirikiri nwo gwobia erchi. 2Maa ani oyima obudukoapu Fiji ma erema-e: tataribo, Saimon (ini Pita se chin bo be) piki numbireowu Andru be na; Jems be na numbireowu Jon be na, Zebidi awo ma; 3Filp be na Batolomiu be na; Tomas be na Matio; amaochobo be na; Jems Alfios ya be na, piki Tadios be na; 4Saimon, amabelemabo be na, Judas Iskariot be na, Jizos Be se deri bo be.
Oyi-Mapu Finji ma inia firi
(Mak 6.7-13; Luk 9.1-6)
5 Jizos Be mina oyimapu finji ma nwo firima pakuma se ma datekerema okwein ma se ini pirime: “Jinseapu nyo ma o mun ma, piki Sameria ama ma soni omine agba ma. 6Aninakaraka, Izrel-apu, ma bu fa anana ma o nwo damamun. 7O mun se Tamunobere nwo duko na, ‘Sobie Amanyanakiri mi ani kpekisam!’ 8Omine obiapu ma gwo, fiapu ma sisema, torusiori se bukan-obi kon-apu ma gwo, se sitateme ma depakuma. Igbiki gbeinka bu o nyaname, ani –erechi o piki gbeinye okika bara bu piri. 9O gbori goli soni, seleba soni, anikanika kobo soni, se ominea akpa ma bie chua mun ma; 10o yeomgbobia akpa se chua mun ma, piki buchuaye gbanama mun ma, anikanika akpaka, anikanika amgbara soni. Firinwengi bo be o bupalima aye ma ini se o piri.
11 “O bo ama, anikanika iwoama lala, omine ama mi bie so se omine oki bi bo nwo doki, se omine anianga sime mun o sobia siki la. 12O wari soso, o nwo be-e, ‘Deinma omine na sime.’ 13Ani wari mi bie simeapu ma ibi bara se omine okime bebe, ye ominea deinma kerenibipi mi anianga sime okuma ini nemikase ibi bara se omine okike bebe, omine ominea kerenibipi mi chin oki. 14Nemikase da wari anikanika ama ibi se omine okika se piki o poki dukuke bebe omine ani nyo mi koroma so, se ominea o buo sime fon ma gugu koroma. 15A duko kuroma o piriabe naa Berekon Ene mi bu, Tamuno Be dikibugerere nyana Sodom na Gomora na piritein ani amapu ma nengibia!
Boari Be Bufuka Ma
(Mak 13.9-13; Luk 21.12-17)
16 “O poki! Anana se piriobiri ogbo bie firima bara a nwose o firima pakumabe. Oru be yenemi oku o nwose yenemi, piki okuku be dein oku o nwose dein. 17Omine obi, aniatibi tomoni o kun se berekon wari munbia. Ini piki inia Teke wari ma bie o fomubia. 18Ini i tibi gose o se berechi munbia, bereton-apu na amanyanapu na toroko bu, Ibi Bere mi nwo se ini na Jinseapu ma na piribia. 19Ini o se berechiri munbia siki, omine ominea bu balabalamama, o dukobia ye bu, anikanika o weri ani dukobia bara na gose. O dukobia ye mi ini se o diebia ani gbori siki bu. 20Aniatibi o konbia okwein ma ominea yeke, okuma ominea Da be Teme min mi ominea bie bu weri okweinbia ye-e.
21 “Tomoni inia minapu nwo se mun fi bie chubia, dapu piki ani bara mi nwose inia awo miebia; awomeeni piki ani bara mi nwose ini yiapu miebia, se ini se fi bie chubia. 22Nwenimgba taraka se o werimabia i tibi gose. Okuma ani inema min kuluma labo kenge ani duaboroma nyanabia ye-e. 23Ini gbori ama bie bufuka se o pirime bebe, o mangi so jin ama mun, a duko kuroma o piriabe na Izrel ama mamgba bie ominea firi o nwo nwengi karamaka simeogbo Tombo Toku Be pikima bobia.
24 “Yedawoaribo be ori opusotein ye se o diebo be nengike, omonibo be ani opusotein o nyanabo nengike. 25Ani bu gbeinbia, yedawoaribo be ye se odiearibo be na kikina, omonibo be soni o nyanabo be na kikina. Ini nemikase siteme tibinibo nwose wari mi be tibidabo be nwo chin okuma, sitein ere ini nwose wari mi bieapu ma chinbia!
Dikibalafabia Bo
(Luk 12.2-7)
26 “O tomoni dikibalafa ma, anitibi mioku gbein koroma se ini finji eka ye ofori-e, anikanika boi se tomini nemi eka ye ofori-e. 27A kanakana bie duko o piriariye ma enekaka fiafia ogbo omine ari dukopakuma o boima-anga bie naaye ma, wariochuma ogono bu omine ari dukopakuma. 28Omine ini dikibalafa ma, ani oju mi ba se ineda teme mi ba eka apu ma aninakaraka o Tamuno Be dikibalafa, ani ineda oju mi ba, piki korifini bie teme mi babia bo be. 29I ineda gbori kobo seni mama tibipeleduein feni awo febia, ani soni aria bu be gbori ye so sokoro kiri eke, ominea Da be berenika simeogbo. 30Ominea tibi sime inime ma soni ini kien nemi warabe. 31Anierechi o balafama o yela ton-a tibipeleduem feni awo nwo nengi warabe!


Karaist Be Dukopakuma mi na O Siki mi na
(Luk 12.8-9)
32 “Tomoni-a toroko bu i duko pakuma bo, iri soni ari inibo dukopakumabia sobie i Da be toroko bu. 33Okuma tomoni-a toroko bu i siki bo iri soni i Da sobie simebo be toroko bu ari inibo sikibia.”
Deinmake Okuma Okolagiji-e
(Luk 12.51-53; 14.26-27)
34 “O Koroma ma na a bosom deinma se bo sekiri mi piri gose. En-en deinma okibo gose a boke, okuma okolagiji. 35A bome, miese owuapuawo ma inia dapu ma na tuburu, eremeniawo ma inia nyengiapu ma na tuburu, eremeniawo piki inia deapu nyengiapu na tuburu bia bara. 36Tomonibo be orina taraka tein bia-apu, ani orina gbori ila bie pakabo apu ma-e.
37 “Inibo dabo anikanika nyengibo belematein i nengibo, inibo iya obudukobo so gbeinke inibo owutoku anikanika eremenitoku belematein i nengibo, inibo iya obudukobo so gbeinke. 38Mina mgbesechin deki se iya nwengibuo ma dukonwengika bo goyegoye, inibo iya obudukobo so gbeinke. 39Barana inibo dumo kpaa dokibo goyegoye inibo ani famabia okuma i tibi gose dumo famabo goyegoye, ani nyana bobia.
Gbein-aye
(Mak 9.41)
40 “Ibi bara se omine oki bo goyegoye, ibi bara se i okime se ibi bara se i oki bo goyegoye, ibi bara nwiose i se firima bo be okime. 41Ibi bara se Tamuno okunwengibo oki bo goyegoye, ori Tamuno okunwengi nwo be ye gose, inibo Tamuno okunwengibo be gbeinye nyanabi. Ibi bara nwose karakaraye miebo nwo okibo goyegoye, inibo karakara ye nwo mie me gose, inibo karakaraye mie bo mi be gbeinye nyanabia. 42Karakara a nwo duko o piriabe, oboku mengi kalaye kenge nwose iya obudukoapu ma bie bokateinbo piri bo goyegoye, inibo iya obudukobo-e, nwobe ye gose, gbarimaka bara bu inibo gbeinye nyanabia.”
Jon Mengisarabo be se firima Okunwengiapu Ma
(Luk 7.18-35)
11 Jizos Be maa datekerema ma nwose oria obuduko oyimapu finji ma piriso siki, ori ani nyo mi koromaso, se nwengi mun ani na kpeki ama ma bie yedie, piki Tamuno bere mi dukome.
2 Jon, mengisarabo be, ikoliwaris bie sime Kraist be nwengiari firi ma nwo naa siki, ori oria obudukoapu ma be dapu se o firimame. 3Se nwose Jizos Be gbelame, “Duko wa piri,” Jon be bere be bobia nwo be bo, “Iri mono, se wa toru se jinbo diki-au?”
4 Jizos Be ini pekereme, “O vinpiki mun o naasa ye ma na, omine orisa ye ma na duko Jon be piri: 5Torumgbolupun-apu ma inia torumgbolu ma finjisam, ikeliapu ma ini nwengisam. Bukan-obi kon-apu ma ini nwo mie fiafiamasam, inikiapu ma ini ye naasam, fiapu ma ini sisesam, ini piki Ibi Bere mi duko igwein-apu ma pirisam. 6Biebele sime ibu bu kubie mai-mai nyanakapu ma piri!”
7 Jon obudukoapu ma vinpiki soari ogbo, Jizos Be Jon be gbolomaye nwo duko tomonikpo mi pirime: “Onwuele ogbo Jon be o nwo damamun siki, o che ori doki? Foru jikeari inyanya mono? 8O pakamun che diki-e mun? O mun genigeni biriaye bin bo ori-e mun? Ani bara mi nwose ye biriapu ma amanyanapu wari ma bie ani ini angaye-e 9O duko o kom, cheye o nwo oribia erechi o pakamun? Ikiankorobo? Iin, a duko o piriabe na ibi bara se ikiankorobo nengi bo ani omine ori ye-e. 10Aniatibi Jon be ani Fiafiadiri mi bere be bo be-e, na: Be iya okunwebgibo be-e Tamuno Be now beme, ari o se i toroko firimabia, ateli mi karakarama i piribia erechi.’ 11A karakaraye duko o piriabe na Jon, mengisarabo be, ori opuso tomonibo goyegoye nwo nengime. Okuma sobie Amanyanakiri mi bie bokateinbo be opuso o nengime. 12Jon be buo bu saki oria oku siki ngisi okibo mimgba laa kurobara Tamuno Amanyanakiri mi bu some, kuroapu kurobara se ani oki dokiabe. 13Ikiankoroapu mamgba na Mozzi Oloko mi na Amanyanakiri mi gbolomaye dukome okibo Jon be siki mi lasam 14Nemikase omine inia oku mi bereni bime bebe, Jon be ani Ilaija be-e, ori ani bobia ini nwo be ikiankoro bo be-e. 15Aniokuma o poki, o beri nyaname bebe!
16 “Mioku, cheye a nwose mi buo beapu ma otoma be? Fe chiri bie sime awomeni simeoku ini nwo simeme. Gbori nyo kobirimapu oloku isi anga kobirimapu ma piri se nwo be, 17 ‘Wa ereya akwa nwo fari o pirime okuma omine owu dukuke!’ 18Jon be o bo siki, o burusebubamame piki bubuaye buke, se bobo nwo beme, ‘O bie siteme omi-e!’ 19Tombo Toku Be bo siki, o yefime, piki bubuaye nwo bume, tomonibo goyegoye nwo beme, ‘Be bo diki! Opufiye na opu irubu belema bo-e, amaigbikiochoapu ikiabo, piki ini depakumasa apu ma na! Ani simeoku-simeoku soni, Tamuno nemi mi ania firi bu weri ania kokomaye mi diepakumasam.”
Bereni-nyanaka Ama ma
(Luk 10.13-15)
20 Jizos Be saki bakama oria bugbiripuma firi ma nwengi ama ma diki-igamnime, aniatibi tomoni ma pa inia si ma bie vinpikike. 21”Ani balafamaye so i piribia oku diki, Korazin! Ani piki balafamaye so iri soni piribia oku diki, Betsaida! Ominea bie mie bugbiripumaye ma nemikase Taya na Saidon na bie mieme nwo be okuma, bolo siki ngisi anianga sime tomoni ma, mgboku ini kururu-a bite birisam, piki fon se inia bu sarasam, se diepakuma na ini inia sima bu vinpikisam! 22A dukokuroma i piriabe, na Berekon Ene bu Tamuno Be dikitibifoin nyana Taya na Saidonapu ma na piritein o nengibia! 23Se iri, Kapaniom mi okuma! i ibu deki gololoma mun so mi la doki? Ini i suma korifini bie gbin chubia! i bie nwengi bugbiripumaye ma Sodom bie mieme nwo be okuma, mgboku ani pa omi-e mimgba soni! 24A dukokuroma i piriabe na Berekon Ene mi bu, Tamuno Be dikitibifoin nyana Sodom mi piritein i nengibia!”
I Damabo Se Inyosara
(Luk 10.21-22)
25 Anisiki mi bi Jizos Be nwo beme, “Dabo so mi na tomonikiri mi na Nyanabo! A miebaka se i beme, aniatibi i se yenemiapu na yekainboapu ma na boima ya i nwose ma yekainbokapu ma diesam. 26Iin, Dabo, i bime ani oko paka.
27 “I Da be ye mamgba o se i pirisam. Toku Be nemi gboribo so ofori-e Dabo Be sikima okuma, piki Dabo be nemi gboribo so ofori-e Toku Be sikima, okuma Toku Be bubele se ori o se die dokiapu ma na sikima okuma.
28 “Omine i damabo, omine ikuaye pura se myobufasapu ma mgba, ari inyosara se o piribia. 29Omine iya kongo gbanaye mi oki ominea kongo bu gbana, se i bara yadewo aniatibi a dein na busekiri piri teme nwo nyaname, se ominea teme ma dein inyosarabia. 30A se o piribia kongo-gbanaye mi sarasarame, a se piki ominea ogono gbanabia puraye mi ikuke.”
Inyosara Ene Mi Be Gbelaye
(Mak 2.23-28; Luk 6.1-5)
12  Ma opuma boloka sime ogbo Jizos Be ipiamgba ozu ma bie nwengi boroari ogbo, Inyosara Ene mi bu, Buru oria obudukoapu ma tarime. Ani ini saki ipiamgba kain kain fi ye-e.s

MATIO 12
2Farisiapu ma ma min mi ori siiki, ini nwose Jizos Be beme, “Diki, ani minea Oloko na kurake iya obudukoapu ma inyosara Ene mi bu min mi mie!”.
3Jizos Be ini pekereme, “Devid be mieye mi ma o kienka buru ori na oria tomoni ma na tari siki? 4O Tamunio wari mi bie somume, se ori na oria tomoni ma na ini se Tamuno piri fituru now deki fime, ani Oliko na kurake  now be sni ini ani deki fime-agbamieapu ma kenge mi ani fituru mi sime pinye-e now be so. 5Anikanika Moziz Oloko mi bie ma o kienka, na Inyosara Ene goyegorye Oputekewari mi bie sime agbamieapu ma Inyosara Ene Oloko mi now kankanme be ye mi, ani soni bere inia bara si ka-e? 6Á duko o piriabe, na dubatem Oputekewari mi nengi ye mianga omi-e. 7Fiafiadiri mi nwo beme, “Nama se mie agba ma a nwo bike okuma, ibi miemieye re-e’. Min mi fieariye o kokoma, nwo nemi okuma, mgboku o beresi kon se bere barasikapu piri eke 8 aniatibi Tomobo Toku Be mi Inyosara Ene mi Nyana ye-e”.

Gbori Bara Fi Owubo Be
(Mak 3. 1 – 6: Luk 6.6-11) 
9 Jizos Be ani nyo koromaso se inia tekewari ma be gboriye nwo mume, 10 gbbori owubo ani nyo simeme, oria gbori bara fime. Jin-apu piki ani nyo bu omi-e ani Jizos Be dukosima dokiapu. ANi ini o gbela ye-e, “Ani minea Oloko na kuraka Inyosara Ene bu nweni gwo mi?”.
11 Jizos Be ini pekereme, “Nde o miebia oku, ominea bie gbori bo memikase gbori anana, se ori Inyosara Ene mi bu sokoro olulu bie koko okuma? Ori ori olo se o jine pakumabo eka? 12Okuma tomonibo be ori ibi bara nwose yela gbori anana nengime! Anierechi, Oloko mi ani kokoma bereni wa pirime na wa barachua tomonibo piri inyosara Ene mi bu.” 13 Ani nwose bara fib o be be ye-e, “I bara isun pakuma.” Ori ani isun paskumane, se ani bo piki ibime, isi ye mi simeoku. 14 Okuma Farisiapu ma somun bere bia Jizos Be pirime o babia erechi. 

Tamuno Be Seleokisa Firinwengibo
15 Jizos Be  ini o se ibafiable nwo be ye mi naa siki, ori ani nyo mi koromasome se baka tomonikpor o dukorme, se ori obiapu mamgba nwo gwome. 16 Ori inia beri jineme naa ini obu bere duko jin-apu piri ma-e. 17 Miese Tamuno, ijiabkoro Aizaya be bu boor kon okwein mi bo kokomaye sobia bara:
18 “Be iya firinwengibo be-e, a sele okisa bo be, 
     A belemabo be, ari ibioku dikibiebele bo be.
     Ari I Teme se oria ogono gbanabia,
     Se ori iya berekon mi duko se mamgba piribia.
19 Okuma o bere numua eke anikanika oloku ele,
     Piki ateliogbo oloku okwein eke.
20  Oriandasa nangwo osoin anyima eke
     amkamka munumunuma koriari tonjie  binma eke,
     karakara berekon mi be omubaraibi o now doki bia 
     okimun ania kuluma nwo  laa,
21 se jinse apu mamgba kubie se o bu gbanabia”.

22 Anieso gboriapu gbori owubo nwo okibo Jizos Be pirime, torumgbolupun se piki ineda okweinka bo, aniatibi siteme o bieomi-e. Jizos Be tomonibo be gwome, se, ori ineda okwein se pikiye orime. 23 Tomonikpo mi mgba bugbiripume Jizos Be mieye mi bu Ini now gbelame, “Be Devid Tku be ori mono?”.
24 Farisiapu ma min mi na siki ini pekereme, “O siateme ma nwo desinme, aniatibi, siateme ma tibibnibo be kuro se o pirime Ò se nwo sime firi nwo  nwengi.”
25 Jizos Be ini koromariye mi nemime, se nwose ini beme, “Main pua se jinye-jinye na owusoari se goyegoye ani fabia boloka sikibu. Ama aikanika furo nemikase main pua se jinye-jinye na owuso okuma, ari galaglabia. 26 Nemikase oru amanyanakiri mi bie, gbori kpo owu se isi kpo mi paka ari okuma, ani mi fieabe na ani pua pekere pekere bu simesam, nde okosime amanyanakiri torokomubia oku? 27 A bori nemikase Siateme ma tibinibo se I piri kuro nwose siteme desin-abe nwobe okuma, tubo kuro se ominea obudukoapu ma se ini se ari depakuma-au? Ye ominea obudukoapu ma ngeri ani bere kon ó piri! 28 En-en, Siateme ma tibiniboke, okuma Tamuno Teme Be mi kuro se i piri, a se siateme ma depakumari ye-e, ani mi diepakumae na Tamuno Amanyanakiri mi ani bo ominea ogono gbanasam.
29 “Gbori tomonibo soni ineda kurobo wari kan se so mun o nyana aye now dekiso eke, o tatari kurobo be fina koromaka simeogbo, anisiki re mi ori ineda oria wari nwo ofoinbia ye-e.
30 “I bu sime ka boo mi-e bebe inibo owuse I dapaka-abe, barachua iri na kobiri ka bo goyegoye inibo galagalamabe. 31 Min mi gose a duko o piriabe: tomoni mie si goyegoye piki duko siye goyegoye ini barasin inibo piribia okuma fiafia Teme be na tuburye duko bo goyegoye ini si bu barasin inibo piri eke. 32 Tombo Toku Be bu si okwein kon bo goyegoye ini barasin inibo piribio piri eke, mioku anikanika besiki-besiki laa.

33 “Chin mi nwo mie ibi ma, anisiki mi anin mgbolu mi so ibibia ye-e I nemikase si chin nyaname bebe, I piki si chinmgbolu nwo nyanabia. Aniatibi I se chin mi nemibia ye, ani ani chua chinmgbolu mi bu-e 34 Omine siki mamgba siokwein kon-ari apu nde omine ineda ibi ye dukobia oku, o si warasiki? Aniatibi kubiemgbolu bie sime ye mi bipi mi ani okwein pakumabia ye-e. 35 Ibi bo be oria ibi ye koko nyo mi bie mi ori ibi-a ye pakumabobia ye-e, ani sib o be so oria si ye koko nyo mi bie si aye pakumabobia oku-e.
36 “Ani I buokorobia: na Berekon Ene mi bie tomonibo goyegoye inibo konsa si okwein be opoli nwo tonbia. 37Iya okweinma ini nwo dikima berekon I piribia, se diepakuma na I mieye ofori-e, anikanika bere I bara sime, ini nwose I bebia”.

38 Anieso ton-a Oloko dieapu na ton-a Farisiapu na nwose o beme, “Yediebo”, ini nwo bme, “Wa bime I gbori bubuamaye mie, we ori.”
39 “Mimgba ene mi be apu ma si, se piki Tamuno nemika oku diki! Jizos Be nwose ini pekereme. Omine I bara bubuamaye, nwo bi? Ene-en! Se o piribia bubuamaye, ani ikiankoro, Jona be bubuamaye mi kenge-e. 40 Jona be opu inji be bulo bie tere-a enekaka na tere-a din na nwose sime bara mi, ani Tombo Toku Be piki kiri mi bie tere-a enekaka na tere-a din na nwose simebia oku-e. 41 Berekon Ene mi bu, Niniviapu ma sise chie, bere kon ominea ogono gbanabia, aniatibi ini ina si ma bu vinpikime, Jona be Tamuno bere mi duko ini piri siki; a pikina duko o piriabe na Jona be nengi bo mianga omi-e! 42 Berekon Ene mi bie Sheba Amanyana-eremenibo ma sise bere kon ominea ogono gbanabia, aniatibi ari aria ama weriso se Amanyana Solomon be bie sime yenemi okwein ma nwo pokime okuma a duko o piriabe na, Solomon be nengibo mianga omi-e!
Vinpiki Bo Siteme Mi
(Luke 11.24-26)
43 “Siteme mi tomonibo bie pakaso siki, ani kpoinkpoin kiri nwo nwengi kelema se inyosara anaga dokibia, ani ineda gbori nyo so dokiboka okuma, 44ani nwose minabu bebia, ‘a vinpiki a koromaso iya wari mi nwo munbia. Se ani vinpiki mun se orime na, ye ania bie ofori-e, fiafia, se ye managba orutonma sime wara okuma. 45 Anisiki ani pakamun si ani nengi jin sonome-a siateme nwo oki ania bu chuabia, se bo ani nyo angabia. Ani be kuluma, ori tombo be o sitein tari o sime bara mi nengibia. Min bara mi ani ani paka mingba ene mi bie sime siapu ma piribia oku-e.”

Jizos Be Nyengi Ma Na Oria Owuapu Minapu Ma Na
(Mak 3.31-35: Luk 8.19-21)
46 Jizos Be o pa okwein tomoni ma piriari ogbo any nyongoro ma na oria owuapu minapu ma nab o lo ye-e. Ini nungo ogbo chie simeme, se ori na okeinbia erechi. 47 Ani tomoni ma bie gboribo nwose o be ye-e, “Diki, I nyengi ma na iya owuapuminapu ma na nungo ogbo ini chie warabe, iri na okweinbia erechi.”
48 Jizos Be nwose o pekereme, “I nyengi ma ani tubo? Iya owuapuminapu ani tapu?” 49 Ani o bara se oria obudukoapu ma tokuma se nwo beye-e, “Diki! Minapu ma ani I nyengi ma na iya owuapuminapu ma na-e! 50 Sobie I Da be bi na mie nwo be ye mie bo goyegoye anibo mi I mbire-e, piki I mbura-e, piki I nyengi-e.”

Yedipibe Be Kabo Mi
Mak 4. 1 – 9 4.1-9; Luk 8. 4 – 8) 
13 Ani gbori ene mi bu Jizos Be wari mi koromaso, se toruaka nwo mume, anianga o kponji sime se yedieme. 2Ò gbori-kelema tomonikpo mi baka so-okuma o gbori aru nwo bukulo se ania bie kponji simeme, tomonikpo mi toru mi aka siki chie sime warabe. 3Okabo bu ton-a ye now duko ini pirime, nwo be naa:
“Gboribo mun ipiamgba dipi-e mume. 4Ori ozu mi bie dipiyemgbolu ma wasamari ski aria bu ton-aye ateli akabu korome, se feni ma bo ari gbo fime. 5Aria bu ton-aye dupari kiri bu korome, fiye pakuma-onwu bakaka nyo bu. Dipiyemgbolu ma saki bipi tolumam, okuma fiye pakuma onwu mi bakaka ye gose, 6Irua mi bia pakabo siki, ani iwoma seniari dipiaye ma now saminamame, se kuno ma ibioku ma kiri bie soka ye gose dipiaye ma boloka fiifame. 7Dipiyemgbolu ma bu ton-aye iga bie korome, ari sopaka siki, iga ma ari temi bame. 8Okuma dipiyemgbolu ma bu ton-aye ibi kiri bu korome, se mgbolu chuame: ton-aye mgbolu-a sonoasi nwo chuame, ton-aye tesi, ton-aye soi”.
9 Kuluma mi bu Ò nwo bene, “Beri nyanabo, inibo naa”.

Kabo Ma Gose Kon Ye
(Mak 4.10-12; Luk 8.9-10)
10 Anisiki obudukosapu ma Jizos Be damabo se o gbelame, “Cheye gose I kabo konkon I okwebin tomonin ma priari ski?” 
11 Jizos Be ini pekerome, “Se sobie Amanyanakiri mi be boi aye ma dawobia nemi ini nwose o pirisam, okuma ma, ini se ini pirike. 12Aniatibi nyanasa bo be ini piki nwo piri terinbia, miese o nyana bakama teinbia bara okuma nyanaka bo be, ori ikian nyana kalaye mi soni o bara ini okibia. 13A gose kabob u okwein kon ini piriari ye, aniatibi ini dikia be, okuma ini oriye ofori-e, ini piki pokiabe, okuma ini naa bo ye ofori-e, ini piki kainboke. 14Ini gboloamye bu Aizaya be koro okian mi bo kokomaye some naa: 
    ‘Ó poki weribia, okuma ó kainbo-eke;
     Ó diki weribia, okuma omine orieke,
15 aniatibi inia kubie ma be yekainboke.
     Ini piki inia beri ma inikimasam
     piki inia torumgbolu ma nwo gbeinsam.
    Anika okuma, inia torumgbolu ma mgboku ye orisam,
    inia beri ma so ye naasam,
    inia kubie ma so yekainbosam,
    se ini vinpiki i damabobia, Tamuno Be nwo beme,
    se ari ini gwobia’.
16 “Okuma, ominea torumgbolu ma belemasa ye-e, aniatibi ara ye orume, ominea beri ma piki ye name! 17 duko o piriabe, ton-a ikiankoroapu na, ton-a Tamuno – a tomoni na opuma bime omine oriaye ma nwo ori, okuma ini inedake, piki o naaye ma nwo naa, okuma ini naake.

Jizos Be Yedipibo Be Kabo Mi Fie Ye Nwo Dukome
(Mak 4.13 – 20: Luk 8.11 – 15)
18 “Aniokuma, o poki, se yedipibo be kabo mi fie ye o nwo dawo. 19 Amanyanakiri mi be oku mi naa se ani kainbokapu ma, atli ogbo koro dipi mgbolu ma simeoku ani ini simeoku-e. Si Bo be bo ini se inia bie dpi ye mi nwo sin okime. 20 Supari kiri ogono koroaye ma, ani biebele se oku mi daoki apu ma-e, ini ani naa kirikiri. 21 Okuma am gbunma inia bie somuke, ari piki sime bolosiki lake. Oku mi gose bufuka na buochua nab o ania bie so paka siki, kirikiri ini sabama ania bu barasinme. 22 Iga maa bie koro mgbolu ma ani oku mi naa apu ma-e, okuma min dumo ini be bubalabala ma na, ngo belema na, ari temine, se ari bari mgbolu chuake. 23 Ibi kiri bu dipiyemgbolu ma ani oku mi naa se ani kainboapu ma: ini chinmagbolu chuame, ton-aye sonoasi chuame, ton-aye tesi, ton-aye piki soi.”

Fiyebaa-Osoin Ma Kabo Mi
24 Jizos Be jin kabo kon ini pirime: “Sobie Amanyanakiri mi ibi dipiyemgbolu se inibo ozu bie dipi bo oku kikame. 25 Okuma din ogbo, nwenimgba monoari siki, tarakabo be mun fiyebaa-osoin dipime ipiamgba ma bia, se nwengi some. 26 Dipiaye ma seni se ipiamgba ma oruton-ari siki bu, fiyebaa-osoin ma soni aria bu diepakumame. 27 Tomonibo be oria firinwebgiapu ma o damabo se nwo  beme, ‘Tibinibo, ibi dipiyemgbolu mi I se iya ozu bie dipi ye mama, nde fiyebaa-osoin ma weri bo anga?’ 28 ‘Tarakabobe mi, min mi mie ye-e,’ o nwose ini pekereme. ‘Aniibi eka wa mun fiyebaa – osoin ma nwo burasin?’ Ini nwose o gbelame. 29 ‘En-en’, o nwo se ini pekereme, ‘Aniatibi o fiyebaa-osoin ma nwo kobiribia siki omine ipiamgba ma so nwose chua burasinbia. 30 Ye ipiamgba ma na fiyebaa-osoin ma na gboloma sopaka, mun sokusiki mi laa. Anisiki a duko sokusiki firinwengiapu ma piribia o tatari fiyebaa-osoin ma kobiri pakumabo, se ari se poku-poku bu fina dokimabia bara bu, anisiki omine ipiamgba ma kobirima Iya ye weri nyo mi bie chua.’”

Bokatein Dipiyemgbolu Kabo Mi
(Mak 4.30 – 32; Luk 13.18 – 19)
31 Jizos Be kin kasbo kon ini piripe: “Sobie Amanyanakiri mi min ani kika oku-e. Gbori owubo bokatein dipiyemgbolu nwo se oria ozu bie dipime. 32 Dipiyemgbolu ma bu ani ma bokateinme, okuma ani seni paka siki chin mamgba bu ani dubateinme. Ani bo eje some, se sotoru fin-ari feni ma bo ania ikpangi ma ogono bu aria wari ma namame.”

Fiturusumaye Kabo Mi
(Luk 13.20 – 21)
33 Jizos Be piki jin kabo kon ini pirime, “Sobie Amanayanakiri mi, min ani kika oku-e. Eremenibo fiturusumaye nwo se fulawa igbe bie biome, ani miesosiki fulawa mi mgba suubeinme.”

Jizos Be Kabo Ma Se Mieye
(Mak 4 33 – 34) 
34 Jizos Be kabob u maa ye mamgba duko tomoni-ogbo mi pirime, kabob u sikima duko ini piri aye bari ofori-e. 35 O min mi nwo mieme miese ikiankorobo be dukoye mi bo kokomaye nwo sobia oku.
“Ả kabo konubia  ari okwein ini piribia siki
Tomonikiri mi saki siki ngisi tomoni ma nemikaye ma 
a nwo duko ini piribia.”

Jizos Be Fiyebaa-Osoin Kabo Mi Fie Ye Nwo Dkome
36 Anisiki Kizos Be tomonikpo mi weriso se gbori wari bie nwo some, oria obudukoapu ma o damabo se nwo beme, “Ozu mi bie sime, oria obudukoapu ma o damabo se nwo beme, “Ozo mi bie sime Fiyebaa-osoin kabo mi fie ye nwo duko wa piri”.
37Jizos Be ini pekere, “Ibi dipiyemgbolu ma dipi bo be ani Tombo Toku Be-e 38 Ozu mi ani sekiri mi-e, ibi dipiyemgbolu ma ani sime sobie Amanyanakiri mi piriapu ma-e; fiyebaa-osoin ma ani sime SiBo be piriapu ma-e, 39 Fiye baa-osoin ma dipi taraka bo be ani Oru be-e. Soku siki mi ani mi buo mi be kuluma mi-e, soku siki mi be firinwengiapu ma ani enielapu ma-e. 40 Fiyebaa-Osoin ma ini nwo kolokolo fini bie chua dokima bara mi, ani ani simebia oku-e mi buo mi be kuluma ene bu 41 Tombo Toku Be oria enjelapu ma o nwo firima pakumabia, e ini oria Amanyanakiri mi bie tomoni miese ini si mieariapu mamgba nwo kobirimabia, piki sye mie apu mamgba, 42 se ini se kori fini mi bie gbin chuabia, ani ju ini sime own, piki inia aka ma faribia. 43 Anisiki Tamuno-a tomoni ma irua mi bia bara ini now biabia inia Da be Amanyanakiri mi bie. Beri nyanabo, inibo naa!
Boisime Ngo Kabo Mi
44 “Min Sobie Amanyanakiri mi kika oku-e. Gbori owubo bekema bara bu ozu bie boisime ngo nwo orime. O piki ani gbein koromae, o biebele so-okuma o so mun o nyana ye goyegoye nwo derime, se vinpiki mun ozu mi feme.

Opuma Yela Ye Kabo Mi
45 “Sobie amanyanakiri mi, min ani piki kika oku-e. Gboribo baka opuma yela ye nwo dokime, 46 Ò bo ye aniabu gboriy nwo ori siki, o so mun o nyana ye goyegoye nwo derime, se mun opuma yela ye mi nwo  feme.

Igbo Kabo Mi
47 “Sobie amanyanakiri mi, min ani, piki kika okue-. Iniibapu inia igbo mi se toru-ogbo koromame se inji torukirikiri ania bie some. 48 Igbo mi bein siki, ini ani nunu toruaka mume, kponiji sime se inji ma seleme: ibiaye ma ini nwo  sele ekeli ma bie chuame anisiki yebusokaye ma se gbin wokumame. 49 Mi ani sime biaoku-e, mi buo mi kulumabia siki: sobie enjelapu ma paka mun ibiapu ma bie siapu ma nwo kobiri sikimabia 50 Se ini seni korifini bie gbin chuabia, ani nyo ini sime owu piki inia aka ma faribia”.

Iwo Kokomaye Na Olomuye Na
51 “Maa ye ma omine ari kainbo?” Jizos Be nwose ini gbelame.
“Iin,” ini nwo pekereme.
52 Ani o nwose ini be ye-e, “Anierechi, Oloko dieapu ma bubo Sobie Amanyanakiri mi bie obudukobo sosa bo goyegoye inibo wari nyanabo simeoku simesam ani inibo ingo-wari bie iwoaye na olomuaye na sin pakumabo bo-e.”

Nazaret Bie Ini Jizos Be Sikme
(Mak 6.1 – 6; Luk 4.16 – 30)
53 Jizos Be maa kabo ma nwo kon so siki, ori ani nyo koroma some 54 Se vinpiki oria ama mume. Ori inia tekewari bi yedieme, se o pokiapu ma bugbiripume. Ini nwo gbelame, “Nde anga o nwo  sime nemi na bubuamaye na nwo  nyanabo? 55 Be Akanibo took be orika? Meri ma nyongoro ma arika, oria onwuapu minapu ma ani Jems, Josef, Saimon Judas be inika. 56 Oria eremeniaminapu mamgba ini mine na anga waraka? Nde anaga o maa ye mamgba now nyanabo?” 57 Ani gose ini o sikime.
Jizos Be nwose ini  beme, “Nyonyo mamgba ikiankorobo be ori osi nyaname, oria ama bie na o pakabo four bieapu ma toroko na sikima.” 58 Ani nyo bu a ton-a bubuama firi nwengike, Ini bereni nyanaka erechi.

Jon Mengisarabo be be Fu Mi
(Mak 6.14 – 29; Luk 9.7 – 9) 
14 Anisi ki mi Herod, Galili ama mi bie bereton bo be, Kizos Be gbolomaye nwo naa ye-e. 2”Be kokoma Jon mengisarabo be –e, o vinpiki bo dumosam,” o nwo duko oria firitibini ma pirime. “Ani mi o gose kuro nyana se ma bubuama firi ma nwengiari ye-e.”
3 Aniatibi Hero be tari kuropirisam na ini Jon be nwo Kun, o fina, se o se ikoliwari bie chu. Herodias, numbireowu Filip be tȧ mȧ gose o min mi nwo mieme. 4 Aniatibi Job Mengisarabo be balafaka bu duko Herod be pirime na, “Ani kurake I imbire be taro Herodias ma na sime!” 5 Herod be bime ori o ba, okuma o Juapu ma diki balafame, aniatibi ikiankorobo bara ini nwose Jon be okime.
6 Ini Herod be yi ene mi se biekoroma bu, Herodias be ma kobirima-ogbo mi torok sime sekime. Ani Herod be biebelema so-okuma 7 ye bereni a piri bu, o now beme, “A yekarifime na I bi ye goyegoye a se I piribia!”.
8 Nyongoro ma duko a piri bara bu ari o bara bime na, “Mi nyo bu gbotubara Jon, Mengisarabo be, tibi se efere bie chua bo I piri!”
9 Amanyanabo be o biebeloke, now be soni, o chin bo igoniapu marngba toroko o bereni a piri bara mi gose, o kuro pirime na a bi bra mi ini now a piri. 10 Ani miese o kuro pirime se ini ikoliwari bie Jon be tibiu peleme. 11 Tibi mi ini nwose efere bie chua ani okibo toku ma pirime, ari ani okumun nyongoro ma pirime. 12 Jon obudukoapu ma bo, se oria oju mi okimun, se ani dipime anieso ini duko Jizos Be pirime.


MATIO 14 – 15 
Jizos Be Mengi Ogono Nwengime
(Mak 6.45 – 52: Jon 6. 15 – 21)
22 Anisiki Jizos Be miese oria obudukoapu ma aru bukulo tarari o koroma so isi pekere mume, o tomoni ma mie se ini so ari siki bu 23 Ò tomoni ma nwo mie se ini so fama siki, ori iwo gbori chingi ogono mun se ngei aru nyo sime tekeme. Saso biri bu, Jizos Be ngeri ani yo bu konme 24 Okibo mi sikis mi laa, aru mi ibioku dapa mi bie somun lamas am, ambura ma ani se gbinma  gbinma boroabe, aniatibi foru mi ani ini na tuburume.
25 Baso bie inein-a so biri bu Jizos Be mengi ogono nwengi obudukoapu ma damabome. 26 Obudukoapu ma o mengi mi ogono “Ani teme-e!” se balafa bu olokume.
27 Jizos Be kirikiri okwein ini piri se now beme, “Ó kubie kuroma! Iri-e, o balafa ma!”
28 Pita be o peker se nwo beme, “Nyanabo, kokoma se iri-e bebe, juro se I piri a se mengi ogono bu i damabo, 29 “Bo!” Jizos Be nwo se o pekereme. Ani Pita be aru mi bie koro se sanki mengi ogono nwengi Jizos Be nwo damanun abe 30 okuma ori opu foru mi ori siki o balafame ani o saki jike mengi bie so abe “I duaboroma, Nyanabo!” ori olokume.
31 Ani kirikiri Jizos Be o bara isun pakuma se ori olo kuroma, se nwo beme, “I nyana bereni boka oku diki! Cheye gose I kubie jineajinea-au?” 32 Ini mamapu ma aru mi bukulome, se foru miyawume. 33 Aru mi bie sime obudukoapu ma kpereki Jizos Be tekme nwo beme “Kokomaye-e iri ma ani Tamuno Toko Be-e”

Jizos Be Genesaret Bie Obiapu Gwome
(Mak 6.53 – 56)
35 Ini dap[a mo saba koro se bo Genesaret ama mi now lame. 35 Tomoni ma Jizos Be nwo lekiri bo siki ani nyo kelema ama ma bie sime obiapu ma firima bo Jizos Be pirime 36 Ini o tekeme na jinyeka soni o bereni obiapu ma piri, ini pa bara se oria buchuaye akasiki mi nwo lama se bara se ani lama apu mamgba inia bu ibime.

Biejuadapu Ma Dieye Mi
(Mak 7.1 – 13)
15 Anisiki ton-a Farisiapu na Oloko dieapu ma na Jerusalem bu weri Jizos Be damamun se o gbelame, 2 “Cheye erechi iya obudukoapu ma minea biejuadapu ma s we piri dieye mi nwo mie dukuka? Ini ibibara se inia bara ma sikirika se ye fifime!”
3 Jizos Be ini pekereme, “Omine o cheye gose Tamuno Be ton ye mi nwo mieka se ominea dieye mi nowduko nwengi-au? 4 Aniabibi Tamuno Be nwo beme, ‘I da na I nyengi na osi,’ na ‘dabo anikanika nyengibo wori bo goyegoye ini inibo ba.’5Okuma omine nwo dieme na tomonibo nemikase ye nyana se barachua inibo dabo, anikanika nyengibo piri dokume, se inibo nwo be na, ‘Min ye mi sime Tamuni Be pirime bebe,’ 6 dabo osi mi bari bupalima ye bu ofori-e. Min o weri Tammuno okwein mi se yebusokaye nwo mie oku-e ominea dieye mi nwo dukonwengibia erechi. 7 Omine opekelepepe-a tomoni! Aizaya be karakaraye duko oku diki, ori ominea bu min ikian mi nwo koro siki o nwo beme!
8 ‘Minapu ma inia bipiboko bu mi ini I osiye-e,
    Okuma inia kubiemgbolu ma ibi bara se I weri sesame.
9 Ini kpereki I tekeari ye mi papa ye-e,
   Aniatibi tomoni mie oloko ma ini nwose Tamuno Be ton
  aye ma toru dinma se inia ye nwo dieabe’.”


Tomonibo Mie Se Inibo Ilolibia Ye Ma
(Mak 7.14-23)
10 Anisiki Jizos Be tomonikpo mi chin obu piri se nwse ini beme, “O poki, piki kainbo! 11 Tomonibo bipi bie so ye si teme bu ani inibo ilolima eke animakaraka, tomonibo be bipi bie pakabo ye mi re, mi ibio miere inibo teme bu ilolibia ye-e.”
12 Ani obudukoapu ma O damabo, se nwo beme, “I nemi na I duko ye mi ani Farisiapu ma buosome?
13 “I Da sobie sime bo be, dipika chin goyegoye ini ani burasinbia,” Jizos Be nwo pekereme. 14 “Omine ini gose bubalabala se ominea bu piri ma! Ini ani, torumgbollupun se ateli se torumgbolupun-apu dieariapu-e. Torumgbolupun bo ateli se jin torumgbolupun bo die okuma, ini mamapu mamgba sokoro olulu bie sobia.”
15 Jizos Be nwo beme, “Maa o pa nemi nyana isiapu ma nengi ka? 17 Maa o kainbo ka na tomonibo bipi bie so ye goyegoye inibo bulo bie some se anu inibo oju bie boro piki pakasome. 18 Okuma bipi bie pakabo—aye ma kubiemgbolu bie ari weri pakabome, oko simeaye ma mi tomonibo be mie se o fiafia eka ye-e. 19 Aniatibi o kubiemgbolu mi bie ani si koroma goyegoye pakaboriye-e; ani mi tomonibo be okimun ba, sefi, na, ere simeka owuapu na, owuapu simeka eremeni be nwengi gboloma, na furu, iruokon, piki jin-apu duko sima na. 20 Maaye ma mi miese tomonibo fiafia eka ye-e, okuma ini nwọ be ye mi, bara sikirika se yefi me, tomonibo miese o fiafiaka bo so eke”.

Gbori Eremenibo Bereni
(Mak 7.24-30)
21 Jizos Be ani nyo mi koomaso se Tai Saidon na kpeki opuma ma irima nwọ mume. 22 Gbori Kenana eremenibo ani pekere anga bo o damabome. Ari own oloku pakumame, “Devid Toku I dikibugerere, Nyanabo, iniduba ma siteme a bie omi-e, a piki balafama bara bu omi-e”.
23 Okuma Jizos Be gbori okwein soni a kon a pirike. Oria obudukoapu ma O damabo, se O tekeme na, “A be, a si! A owu owu wa dukoabe piki nyo fiemabe!”
24 Jizos Be ini pekereme, “Izrel me be fa anana ma gose ini I se firimane”.
25 Min mi bu eremenibo ma bo O buochuku biki korome. Se nwọ beme, “Barachua I piri, Nyanabo!”
26 Jizos Be pekereme, “Ani bugbeinke awomeni ma fibia ye mi nwose gbin obiri ma piri.”
27 A nwose O pekereme, “Ani mi kokomaye-e Nyanabo, okuma obiri ma so ari nyanapu ma debul chuku sokoro koroye ma nwọ gbala fifime”.
28 Ani Jizos be a pekere ye-e, “Iri opu bereni nyana eremenibo-e! I bi ye mi am oko paka I piri.” Se ani gbori kirikiri bu baro ma bu ibime.

Jizos Be Ton-apu Gwome
29 Jizos Be ani nyo koromaso se Galili toruaka irima nwọ mume. O gbori chingi tanji, se kponki simeme. 30 Baka tomonikpo o damabome, ikeliapu, torumgbolupun apu, ikiriapu, bipi-inikikon-apu, piki ton-ajin obiapu na ini nwose chu bome, ini ini se Jizos Be buo chuku koromame se ori ini gwome. 31 Ani tomoni ma bugbiripumame, na bipi-inikikon-apu okwein-abe, oju bu yetokoroapu tekerabe, ikeliapu nwengiabe, torumgbolupun-apu yeoriabe nwọ be ye mi ini nwọ ori siki, ini Izrel Tamuno Be tokonime.

Jizos Be Fiye Se Owuapu Oyiende Pirime
(Mak 8.1 – 10) 
32 Jizos Be oria obudukoapu ma chin obu paka se nwọ beme, “A mina tomoni ma dikitobiufoin-abe, aniatibi tere-adin ini nwose Iri na simesam, se mioku ini bari fibiaye nyenake. A bi ke ari ini so inia wari ma muari siki.”
33 Obudukoapu ma nwose o gbelame, “Min eleogbo mi bie wa nde nyo bakama fiye nyana bo min tomonikpo mi piri se ini fi bulo beinmabe?”
34 Jizos Be nwose ini gbelame, “Nde o nyana fituru la oku?” Ini nwose O pekereme, “Sonome-a okpokpo-e, piki boka inji awo na.”
35 Ani Jizos Be tomonikpo mi be ye-e, na ini kiri kponji sime. 26 Ò fituru sonome-a okpokpo ma na inji mi na nwọ okime, o miebaka se Tamuno Be be so siki, ori ari pume, se ari se obudukoapu ma pirime obudukoapu ma ari se tomoni ma pirime. 37 Inimgba fi inia puko tanmame. Se obudukoapu ma sara pumburo ma bu sonome-a kana nwọ tan beinmame. 38 Yefiapu ma be kienbipi owuapu oyi-ende lame, eremeni na awomeni na nwọ kienka bu.
39 Anisiki mi Jizos Be tomoni ma be se ini so ye-e, se ori aru bukulo, se so Magadan ama pekere mi nwọ mume.


Ini Bime O Bubuamaye Mie
(Mak 8.11-13,; Luk 12.54- 56) 
16 Ton-a Farisiapu na Sadusiapu na Jizos Be damabome dientu o piribia erechi, ini nwose o beme, na o gbori bubuamaye nwọ mie ini die, se diepakuma na Tamuno Be obu omi-e. 2 Okuma Kizos Be ini pekereme, “Irua mi tumari siki, o nwọ beme, ‘Wa ibi siki nyana se minabutimabia, aniatibi sotoru mi awuwu bara bia warabe’. 3 Anisiki dede funfun bu o nwọ beme, ‘Ene korobia, aniatibi sotoru mi awuwu na kanakan toru na nwọ chua warabe.’ Omine ineda ene mi simebia oku be ikian nwọ korome, sotoru mi nwọ diki bu okuma omine ineda maa siki ma be elekima ma fieariye ma nemike! 4 Min buo mi be apua ma si se piki Tamuno nemika oku diki! Omine i bara bubuamaye nwọ biabe? En-en! Jana be bubuamaye mi kenge mi ini se o piribia ye-e.”
Ani ori ini weriso se nwengi so ye-e.

Farisiapu Ma na Sadusiapu Ma na Fiturusumaye Mi
(Mak 8.1 – 21) 
5 Obudukoapu ma dapa mi saba isi pekere mun koro siki, inia biebarame fituru nwọ oki chua mun. 6 Jizos Be nwose ini beme, “O torukweinma Farisiapu ma na Sadusiapu ma na fiturusumaye mi bu obu obi.”
7 Ini saki bipi se inia bu fiemame, “O gose min mi duko ye ani wa fituru se chua boka ye gose.”
8 Jizos Be ini dukoariye mi nwọ nemime, ani ori ini gbela ye-e, “Nde o gose ominea ogboku okweinma boroari ye, na o fituru oÒloke? Ominea bereni boka oku diki! 9 Maa o pa kainboka? O se biekoromaka a sono-a fituru okpokpo ma nwọ pu owuapu oyima-ende finji na kni oyiasi ma nwọ piri siki mi? Nda  kana o nwọ tan beinma? 10 Ó se owuapu oyi-ende ma piri sonome-a okpokpo ma kwani? Nda kana o nwọ tan beinma? 11 Nde miese o kainboka bara na a fituru na gboloma okwein nwọ kon o pirike? Farisiapu ma na Sadusiapu ma na fiturusumaye mi bu obu obi!” 12 Anisiki mi obudukoapu ma kainbo ye-e, na fituursumaye bu obu obi o nwọ beke, okuma Farisiapu ma na Sadusiapu ma na dieye bu mi o be aye-e.

Farisiapu Ma na Sadusiapu Ma na Fiturusumaye Mi 
(Mak 8.14 – 21)
13 Jizos Be Sizaria Filipai ama na kpeki iri ma nwọ mume, anianga ori Oria obudukoapu ma nwọ gbelame “Tomoni ma Tombo Toku be tubo-e ini nwọ be?”
14 Ini nwo pekereme, “Ton-apu nwọ beme Jon mengisarabo be-e. Isi apu ma nwọ beme Ilaija be-e, anisiki jin-apu nwọ beme, Jerimaya be-e anikanika jin ikiankorobe-e”.
15 Ò nwose ini gbelame, “Omine kwani? Iri tubo-e nwọ be?”
16 Saimon Pita be pekereme, “Ini ani Kraist Be-e dumo Tamuno Be Toku BE”.
17 Jizos Be pekereme, “Biebele sime i piri, Saimon Jon ya! Aniatibi mi kokomaye mi gbori tomonibo bara bu so ani boro bo i lake, okuma sobie I Da be bara bu mi ani boro bo I la ye-e. 18 Anierechi a duko I piriabe, iri ani Pita be-e, se mi dupari mi chukuchua piriye mi ogono bu mi ari iya chochi mi namabia ye-e, ani fi mi be kuro soni, ineda nengima eka ye mi. 19 A Sobie Amanyanakiri sambi ma se I piribia I tomonikiri kikichua piriye piki sobie kikichua piribia, pikina, I tomonikiri berenipiriye, sobi soni ini bere ni ani piribia.”
20 Anisiki Jizos Be oria obudukoapu ma berijineme, naa ini duko gboribo so pirima, na ori Kraisi Be-e nwọ be ye mi.

Jizos Be Oria Torusiori na Fin a Gbolomaye Nwọ Dukome
(Mak 8.31 – 9.1; Luk 9.22 – 27) 
21 Anisiki oki toroko mun Jizos Be saki duko oria obudukoapu ma pirime, “Gbarimake bara bu a Jerumsalem munbia se seniapu ma na, tibini agbamieapu ma na, Olokodieapu ma na bara bie opuma torusioribia. Ini I baabia, se tere-a din karama ene bu a sisebia”. 
22 Pita be orina sikima se saki o diki-iganime. O nwọ beme. “Tamuno siye bereni ma, Nyanabo! Min mi nigisi ibu paka ma!”
23 Jizos Be vinpiki nwose Pita be beme, “Oru i obu boro-o! Iri iya ateli bu kikichuaye nwọ so ma aniatibi maa, iya koroma ma tomoni-a koroma-e, Tamuno-a yeke”.
24 Ani Jizos Be nwose oria obudukoapu ma beme, “I dukobia bo omi-e bebe, inibo inibobu se biebarama, anisiki inibọ mgbesechin mi nwọ pura, se i duko 25 Aniatibi mina dumo-juabo goyegoye inibo ani famabia okuma i gose mina dumo famabo goyegoye inibo ani dokibobia. 26 Tomonibo bebe tomonikiri mimgba nwọ nyana se inibo dumo nwọ fama okuma inibo che soye nwọ nyanabia? Soye ngisi ofori-e! Tomonibo se inibo dumo na dinmabia ye ofori-e. 27 Aniatibi Tombo Toku Be oria enjelapu ma na Dawu Be boma na bobia anisiki ani o tomonibo goyegoye nwọ gbeinbia ye-e, inibo firi weri sime bara bu. 2+8 A duko kuroma o piriabe! Mianga sime ton-apu pmi-e, ini fieke okimun ini Tombo Toku Be nwọ oribia Ori Amanyanabo bara nwọse bome”.


Pikidima Mi
(Mak 9.2 – 13; Luk 9.28 – 36)
17 Sonio-a din boro siki, Jizos Be Pita be na Jems be na Jon be na nwọ oki obu chua se iia torokoisun gbori gele tundu nwọ tanji mun ngeri ani nyo simeme. 2 Ini dikibia siki, Jizos Be o piki dimasam: o torukubu irua mi bia oku biame, oria buchuaye ma nwanani-nwananimabiabe. 3 Anisiki in Mozizi be na Ilaija be na orime ini Jizos B na okwein-abe. 4 Ani Pita be nwọse Jizos Be be ye-e, “Nyanabo, ani ibime na wa minyo sime! I bubelebia okuma, a mianga tere-a ikowari nwọ namabia, gboriye sime i piri, gboriye sime Mozizi be piri, gboriye piki sime Ilaija be piri.”
5 Ori okwein ari-ogbo, biari selekima bo ini gbeinme, se puko sobuno mi bie pakabo se nwọ beme, “Be ani ibu yela Toku Be-e, oria miemieye opuma i bubeleme, omine o poki!”
6 Obudukoapu ma puko mi na siki, inia balafa so okuma ini inia toru ma se kiri ibome. 7 Jizos Be ini damabome, se bara se ini lama, se nwọ beme, “O sise, o balafama! 8 Ani ini tọrụ dekichiema ye-e, se ini bari jinbo orike, Jizos Be sikima ọkuma.
9 Ini tụndu mi ogono korobo siki, Jizos Be inia beri jineme na, “Omine ori elekima mi o duko gboribo so piri ma, okimun ini fi bụ Tombọ Tọkụ Be nwọ sisemabia siki la.”
10 Anusiki obudukoapu ma Jizos Be gbelarne, “Nde Olokodieapu ma gose be ye, na Ilaija be tatari bobia?”
11 “Ilaija be O kọkọma tatari bobia”, Jizos Be nwọ pekereme, “O piki yegoyegoye nwọ karakaramabia. 12 Okụma a duko o piriabe na Ilaija be o kọkọma tarai bosam, okuma tomoni ma ini o nemike, se inia bubele bara nwọse o miesam. Ani gbori bara mi ini piki se Tombo Toku Be mie simabia ọkụ-ẹ.”
13 Anisiki mi obbudukoapu ma kainboye-ẹ, na Jon mengisarabo ḅe ḅẹrẹ me o duko ini piriari ye-e.

Jizọs Be Sitẹmẹ Bie Sime Owutọkụ Gwọmẹ
(Mak 9.14 – 29; Luk 9.37 – 43a) 
14 Ini vinpiki tomonikpo mi damabo siki, gbori owubo Jizọs Be damaḅome, o toroko kpereki koro, 15 se nwọ beme, “Nyanabo, iya toku be dikibugerere! Jine-obi o nwọ kon-abe, ani opuma balafamame. Ton-a siki bu o sokoro fini bie anikanika mengi bie korokoroaḅẹ. 16 Ari ori oki iya obudukoapu ma damabome, okuma ini ineda ogwoke.”
17 Jizos Be nwọ pekereme, “Ó bereni nyanaka piki mieirimari oku diki! Ari omine na sime mun nde siki la be? Ari omine inema mun nde siki la be? Toku be okibo okom mianga!” 18 Jizos Be bereton siteme be pirine, se o paka some, ani gbori kirikiri o bu ibime. 
19 Ani obudukoapu ma boima Jizos Be damabo se o gbela ye-e, “Nde wa gose ineda siteme be desinka ye?”
20 Jizos Be nwọse ini pekereme, “Ominea bereni boka gose-se. A duko kuroma o piriabe, na, ominea bereni nemikase duba finyotein dipiyemgbolu na gbasi okuma, omine ineda mi chingi mi bebia, ‘Mianga koroma so se aninyo mun!’ ani piki mubia. Se omine ineda mie ekaye ofori-e! [21 Okuma teke na burusebubama na kenge mi ineda min mi miebia ye-e jin ye ineda ani mie eke.]”

Jizos Be Piki Oria Fi Mi Dukome
(Mak 9.30 – 32; Luk 9.43b – 45)
22 Obudukoapu mamgba kobirima Galili bo siki Jizos Be nwọse ini beme, “Boloka siki ini Tombo Toku Be nwọ boroma tomoni ma piribia, 23 Se ini o baabia okuma tere-a din karamabia ene bu o fubusisebia. “ Ani opuma obudukoapu ma kururumanẹ.


Oputekewari Mi Be Igbiki Ocho Mi
24 Jizos Be na obudukoapu ma nab o Kapaniom ama mi nwọ la siki, Oputekewari igbikiocho-apu ma Pita be damabo se o gbelame, “Ominea yedie bo be Oputekawari igbiki ori ocho-ochoka?”
25 Pita be nwọse ini pekereme, “Ori ocho-ochome.”
Pita be wari mi bie somun siki, Jizos Be tari okwin Pita be pirime, nwọ be naa, “Saimon, nde i kubie? Tubo amaigbikiocho se sekiri mi be amanyanapu ma piripiri? Ama mi be awo mono se  igoniapu?”
26 Pita be nwọ pekerem, “Igoniapu ma-e, ibime.”
Jizos be nwọ pekereme, “Aniokuma, ani mi fieabe na ama mi be awo ma ini ocho eke. 27 Okuma wa mina tomoni ma buosobia ye nwọ mie bike. Anierechi toruaka mun se ari waki koroma. Se tatari kunbia inji be nwọ jine pakumabo, o bipi bie I igbiki oribia se iri na iri na tibi bu Oputekewari igbiki mi ocho.”

Tubo Opu Sotein?
(Mak 9.33 – 37; Luk 9.46 – 48)
18 Ani gbori siki mi bu obudukoapu ma Jizos Be damabo se gbelabe na, “Tubo sobie Amanyanakiri mi bie opu sotein?”
2 Jizos be gbori kala toku nwọ chinibome, o se inia toroko chiemame, 3 Se nwọ beme, “Kokomaye a nwọ duko o piriabe o piki dinma se awomeni simeoku simeka simeogbo, Sobie Amanyanakiri mi bie o so eke. 4 Sokie Amanyanakirimi bie opu sotein bo, ani buiderima, se bo min toku mi simeoku sime bo-e. 5 Piki iya ere bu min toku mi simeoku sime bo nwọ okibo goyegoye inibo i okime”.
Si Okibobia Telima
(Mak 9.42 – 48; Luk 17 . 1- 2) 
6 “Mina boka awomeni ma be gboribo miese inibo ibu nyana bereni bu vinpiki mun si miebo goyegoye, ani bugbeinbia, ini opu yegbein dupari se inibo kongo bu kpo, se inibo se mun toru ogboku gbun nyo bu simbi ba. 7 Sifula sime sekiri mi piri aniatioi tomoni telima mun sibie chuaye ania bie omi-e! kokomaye bu telima bon a gbein-a me, okuma ani sitein telima mi bu bu boro se bobia bo mi piribia!
8 “ I bara anikaniba i buo i miese i mun sibie sobia bebe, ani pelesin, se ani se gbin wukuma! Ani ibitein i piribia, I gbori bara, anikanika gbori buo oforika bum un bene bene dumo bie so, se mama bara anikanika mama buo i bu sime se ini i se bene-bene fini mi bie gbin chu mi engime. 9 Se i torumgbolu i miese i mun si bie sobia bebe, ani sokisin se ani se gbin wukuma! Ani ibitein i piribia, i gbori torumgbolu kenge nwose bene bene dumo bie so, se i  mama torumgbolu nyana bu ini i se korifini mi bie gbin chu mi nengime. 

Fa Anana Be Kabo Mi
(Luk 15.3 – 7) 
10 “Omine ori na mina dokodoko awomeni ma be gboribo soni o nwọ dikisimake. A duko o piriabe, sobie inia enjelapu ma siki mamgba I Da be na omi-e, [11 Aniatibi Tombo Toku Be o bo fapu duaboroma-o bome.]
12 “Nde o koroma oku Anana sonoasi nyanabo miebia ye, aria bie gbori wu nemikase fa okuma? Chingi anga bu sime osoin fiari gboriye fa anana sonoasi ma o nwọ weriso se mun fa anana be dokibia 13 Ori o dokibo siki, a duko o piriabe na be fa gbori anana be gose o biebele nyana tein kirikon faka gboriye fa anana sonoasi ma nengibia. 14 Ani gbori bara mi bu ani ominea sobie Dabo Be soni, mina dokodoko awomenima be gboribo fa mi bika oku-e.  
Mierima Minabo Be
15 “I imbure nemikase I mieirimame bebe, o damamun se o mie siye mi nwọ duko o piri. Okuma boima ani mie, omine mamapu ma ogboku bu. O nemikase i pokime bebe, i  imbure be i  o nyana ibu pirisam. 16 Okuma o nemikase i  bipipoki dukuke bebe, gboribo anikanika mamapu nwọ oki i  bu chua se mun, mieso siki dumobiaye goyegoye bu mamapu ma anikanika tere-a apu ma bipi onyechie ani miekuromabia bara, fiafiadiri mi duko bara bu. 17 Okuma o nemikase ini poki dukuke bebe, anisiki ani duko chochi mi piri. Anibekuluma o boro chochi mi so pokike bebe, jinse bo anikanika amaochobo bara nwose ori oki.

Kikichua na Barasinpir na
18 “Ani gose a duko ominemgba piriabe: mi tomonikiri o kikichua piriye goyegoye mamgba, sobie ini kikichua ani piribia, piki mi tomonikiri o barasinpiriye goyegoye mamgba, sobie ini barasin ani piribia.
19 “A piki jinye se chua duko o piriabe: sekiri bie omine mama apu bipi ogboso bu tke se bibia ye goyegoye, i Da be, sobie sime bo be ani mie o piribia. 20 Aniatibi mama apu anikanika tere-a apu iya ere bu bo gboloma nyo goyegoye, ari ini na omi-e.”

Sibubarasin Nweni Piri Dukuka Firinwengibo Be Kabo Mi
21 Anisiki Pita be Jizos Be damabo se o gbelame, “Nyanabo nda skik i imbire be pa siki mamgba i mieirima okuma, a barasin o piribia? Sonome-a siki?’
22 “En-en, sonome-a sikike,” Jizos Be nwọse o pekereme, “Okuma sonome-a siki be kiri-a tesioyifinji-e, 23 aniatibi Sobie Amanyanakiri mi, min ani simeoku-e, Gbori siki gbori amanyanabo bime na oria firinwengiapu ma ini opoli ton o piri. 24 O saki a nanga, miini inia bu gboribo nwọ okibo o piri ye-e, o bara ton-a igbiki poku sa nwọ fib o. 25 Firinwengibo be se anis a mi gbeinbia ye o nyanake, ani amanyanabo be be ye-e na ini omonibo bara nwọse o deri, taro ma na oria awo ma na, piki o nyana ye goyegoye ma mgba, seni sa mi nwọ gbeinbia erechi. 26 Firinwengibo be o buo ikpukuma se amanyanabo be toroko kpereki koro se o tke bu beme, ‘Nyanabo siki se i piri, ye mamgba a gbeinbia!’ 27 Amanyanabo be o dikibugerereme, se sa mi bu barasin o piri se o some.

MATIO 18 – 19
Ton-a igbiki (Mat 18.24)
28 “Okuma be bo be pakaso, se mun o jun firinwngibo na iriame, o bara boka igbiki sa fib o. O kikima o puko ogburugbu bu ori olo se nwọse o beme, ‘I bara i fisa mi nwọse i gbein!’ 29 O juo firinwengibo be biki koro se o fisa mi nwọse i gbein!’ 29 O juo firinwengibo be biki koro se o tekeme, ‘Inyo ba i piri, sa mi a se i gbeinbia!’ 30 Okuma o dukuke ani nakaraka, ori o se ikoliwari bie gbin chume, okimun o sa mi gbein siki, gbein siki la. 31 Isi firinwengiapu ma pakaye mi ori siki, ani biebele se ini pirike, ani ini so mun pakaye mi nwọ duko amonyanabo be piri ye-e. 32 Ani o fininwengibo be chinbo ye-e. se nwọse o beme, Iri sitibi nyana omonibo-e! bara i olo igbiki ma mgba a barasin i  pirime, a barasin i  piri i nwọ bi gose. 33 Mgboku i pembe firinwengibo be i nwọ dikibugereresam, iri soni a nwọ i dikibugerere oku mi.’ 34 Ani opuma amanyanabo be iganimame, se o firnwengibo be se ikoli seinme bufuka se o piri okimun o fi sa mi mgba o nwọ gbein so siki la”.
35 “Mi i Da sobie sime bo be seni ominea bie kubie bu si weriso inibo minabo piri ka bo goyegoye mie bia oku-e.”
Jizos Be Ama na Ere na Pua Mi Bu Dieye Mi
(Mak 10 1 – 12)
19 Jizos Be maa ye ma nwọ duko so siki, o Galili mi koromaso Judia pekere irima nwọ mume, Jodan toru mi be isi pekere mi. 2 Baka tomonikpo o dukome, se ori aninyo bu inimgba gwome.
3. Ton-a Farisiapu o damabo se dientu o piribia ye gose o gbelame, “Minea Oloko mi ani bereni owubo piri, inibo to bu barasin, inibo bubele bara bu?”
4 Jizos Be ini pekereme, “Fiafiadiri mi ma o kien ka? Ani nwọ bema na saki bu Temebo Be owoi na iroro na temme? 5 Se Tamuno Be nwọ beme, ‘Min mi erechi owubo be na dawu be na nyongoro ma na nwọ beme, ‘Min mi erechi owubo be na dawu be na nyongor ma na nwọ koromaso se obu se taro ma na gboriye mie, se ini mamapu ma bo gboriye so.’ 6 Anierechi ini bari mamapuke, okuma gboriapu-e. Aniokuma Tomonibo Tamuno Be oki gbolomasa ye mi nwọ pu sikima eke. “ 7 Farisiapu ma o gbelame, “Nde aniokuma Mozizi be gose kuropiriye, oloko mi bie na owubo be ori ari na sosam nwọ be diri o nwọse taro ma pirisa bebe, ori ari na so?”
8 Jizos Be ini pekereme, “Mozizi be o bereni o pirime na omine ominea ere ma na so, aniatibit ye se o die mi opuma kurome. Okuma ye ma temeari siki mi bu ani bara ani nwọ simeke. 9 Isi ma a duko o piriabe, na inibo eremenibo, jin owubo damamunka bu ori a bu barasinme bebe o sefisam, o jin eremenibo na simeme bebe”. 
10 Oria obudukoapu ma nwọse o beme, “Min ani nemikase sime debo na irobo na piri oku-e bebe, ere simeka mi ibiteinme.”
11 Okuma Jizos Be ini pekereme, “Min dieye mi ani sime bebo bebo pirike, okuma ani sime Tamuno Be ani ton piri apu ma kenge pirime. 12 Aniatibi owuapu anikanika ere sime eka ton-apu omi-e: ani ini ini yi pakumabo oku-e; anisiki ton-apu tomoni okose ini werime, ton-apu ere anikanika owubo simeke Sobie Amanyanakiri mi gose. Yee ineda min dieye mi okibia bo ani oki mie.”

Jizos Be Kala Awomeni Belemame.
(Mak 10.13 – 16: Luk 18. 15 – 17)
13 Ton-apu awomeni okibo Jizose Be pirime, o bara se inia ogono gbana se tke ini piribia bara. Okuma obudukoapu ma ini diki-iganume. 14 Jizos Be nwọ beme, “Yee awomeni ma i damabo omine ini kiki ma, aniatibi Sobie amanyanakiri mi sime min bara mi sime apu ma nwọ pirime.”
15 Ori o barama nwọse inia ogono gbana so siki, ori ini koromasome.
Ignokon Asemenibo Be
(Mak 10.17 – 31; Luk 18. 18 – 30)
16 Gbori bo Jizos Be damabome, se gbelame, “Yediebo, che ibi ye a nwọ mie se sime gbaso dumo nwọ nyana be?”
17 “Nde i gose ibi mieye gbolomaye nwọse i gbelari ye?” Jizos Be nwọse o pekereme. “Gbori bo kenge mi ibi ye-e. i dumo bie so dokiabe bebe, Oloko ma koko.”
18 “Che Oloko? “ o nwọ gbelame. Jizos be pekerme, “Nweni be ma, sefi ma, furu ma, iruo onyechiema, 19 i da na I nyengi na soi piki bu belema bara nwọse I juo tombo belema.”
20 “Maa oloko mamgba a koko borosam, a miebia jinye cheye?” asemenibo be nwọ pekereme.
21 Jizos Be nwọse o beme, “I kara i nwọ bibi, mun i nyana ye mamgba nwọ deri, igbiki mi se igwein-apu ma piri, i sobie ngo nyanabia anisiki bo i duko.”
22 Asemenibo be mun mi naa skik, o kururu bu vinpiki some, aniatibi ori opuma ala konme.
23 Ani Jizos Be nwọse oria obudukoapu ma be ye-e, “A duko kuroma o piriabe: ani opuma bufukamabia ala kon-apu ma Sobie Amanyanakiri mi bie so. 24 A piki bari duko piriabe: na ngo konbo be Tamuno Amanyanakiri mi bie so mi bufukamatein ikenambulo be laga torumgbolu bie tolu boro mi nengibia.”
25 Obubdukoapu ma min mi na siki ani kpoma mia bu gbiripumame, ani ini gbela ye-e. “Anie nwọ be okuma, tubore duaboroma nyana be?”
26 Jizos Be gbukukuma ini diki se pekereme, “Tomoni bu min mi ineda mie eka ye-e, okuma Tamuno Be bu, yegoyegoye sarasarame.”
27 Anisiki Pita be pekere se, nwọ beme, “Diki, wa ye mamgba weriso, se i dukosam. Cheye wa nwọ nyana be?”
28 Jizos Be nwọse ini beme, “A duko kuroma o piriabe, bobia sekiri mi bie, Tombo Toku Be oria boma Amanyana-ngada mi ogono kponji simebia siki, aniski omine iya obuduko oyimapu finji ma piki Amaanyana-nagada ma ogono kponji simebia, se bereton izrei mi bie oyima furo finji ma piribia. 29 Mina wari, anikanika owuapouminapu, anikanika eremeniminapu, anikanika dabo anikanika nyengibo, anikanika eremeniminapu, anikanika dabo anikanika nyengibo, anikanika awo, anikanika ozu, I tibi gose nwọ weriso bo goyegoye, ania bu kiri-a sonoasi nengima ye nwọ nyanabia, inibo piki simegbamaso dumo nwọ nyanabia. 30 Okuma mioku torokodapu ma be ton-apu bo obukulumapu nwọ sobia, anisiki obukulum ton-apu bo torokodapu nwọ sobia.
Vain Ozu Bie Firinwengiapu Ma
20 “Sopbie Amanyanakiri mi Vain ozu nyanabo dede bie pakamun oria vain ozu bie firnwengibia apu oko-e munoku simeme. 2 Ori ini na bipi okiame na gbori kobo mi oe enetibi bu bobo gbeinbia ye-e, se ini so oria vain ozu mi bie mume, firinwengibia ereche. 3 Esenie-a so biri bu o piki paka feschiri mun se firi nyana ka jin owuapu nwọ orime. 4 Se O nwose ini beme, ‘Omine soni o mun vain ozu mi bie firinwengi, se o gbein na ibi bara a nwọse o gbeinbia.’ 5 Ani ini mun ye-e. Onyma so finiji biri bun a, piki tere-a so biri bun a, ori ani gbori bara mi nwọ mieme 6 Ani sonio-a so biri nwọ la-e ton-abe, se o piki fechiri mi nwọ mune, se piki ton-a owupau nwọ orime, ani nyo chie sime warabe. O nwọse ini gbelame, ‘Nde o gose minanga bu bebe ene mimgba nwọ famari ye, mieari gboriye so ofori bara bu? 7 Ini nwọ pekereme. ‘Gboribo soni firi bu mine okoke.’ O nwọse ini beme, ‘Ibime, ani-e bebe, omine soni o mun vain ozu mi bie firinwengi.’
8 “Saso so siki, ozu mi nyanabo be nwọse oria firitibini bo be beme, ‘Firimwengiapu ma chin, se inia gbeinye se in piri, obukulumabu wa okoapu ma bu saki, se wa tatari okoapu ma bu kuluma.’ 9 Sono-a so biri bu saki firinwengi apu ma gbori kobo bobo nwọ okime. 10 Se ini tatari okoapu ma inia igbiki bo nwọ okibia siki, ini nwọ chinme na inia igbiki bakateinbia okuma ini soni gboribo gbori kobo, orubo ini nwọse in pirime. 11 Ini inia igbiki ma oki, se saki fiir bu ini ok obo be se mukumukuma okwenme se nwọ bene. 12 ‘Mina tomoni ma, ini obukuluma oko apu ma kala siki kenge nwọse firinwengime, mine bebe ene mi mgba nwọse ofiri irua mi bie firinwengime-okuma gbori bara mi I se mine mgba gbeinye-e. 13 Ozu nyanabo be nwọse inia bu gboribo pekereme, ‘Poki, ikiabo, ari i unmake. Ani sime bara, i berenime, gbori ene be firi nwọ nwengi, gbori kobo bu. 14 Mioku, iya gbeinye oki, se so wari mun. A bime a se i piri oku mi a piki nwọse kuluma ari oko bo be so piri. 15 A kuro nyana ka iya igbiki nwọse i  bubele bara nwọ mie? Anikanika a mie ibi mi I bu sie ye so?”
16 Se “Anierechi, obukulumapu ma bo tatariapu nwọ sobia, tatariapu ma pikibo obukulumapu sobia.”  
Jizos Be Tere-a Siki Karamaye Nwose Oria Fi Bere
17 Jizos Be so Jerusalem nwọ muari-ogbo, ori oyima obudukoapu finji ma nwọ oki obupaka se boima okwein kon ini pirime. 18 O nwọse ini beme, “Ó poki, wa so Jerusalem muabe, Tombo Toku Be ini O boroma tibini agbamieapu ma na Oloko dieapu ma na piribia. Ini fi berebarasi nwọ pele o piribia 19 Anisiki ini o boroma Jinseapu ma piri se ini o Kumbo, o fomu se o bakubabia mgbesechin ogono, se tere-a din karama ene bu o fibusise bia”.
Gbori Nyengibo Bi Ye
(Mak 10.35 – 45)
20 Anisiki Zebidi be taro ma aria mama owuapuawo ma se Jizos be damabome tibitu o piri, se o bara barachua bime.
21 Jizos Be nwọse a gbelame, “Cheye i nwọ bi?”
A nwọse o beme, “Bereni I piri na maa iya mama owuapuawo ma gboribo iya amabara-anga sime, isi bo be piki iya erebara-anaga bu sime, Iye Amanayanakiri bie.”
22 Okuma Jizos Be pekere se nwọ beme, “O biara ye tibi o nemike. A bu-e ton-ari torusiori omongo mi omine ineda bu be?”“Wa inedabia,” ini nwọ pekereme.
23 “O kokoma iya omongo mi bie sime ye min nwọ bubia”Jizos be nwọse in beme, “Okuma kuro nyanake, iya amabara anga na erebara anga na bu sime bia apua nwọ sele. Maa kirima ari sime I Da be ar karakarama koroma piri apu ma nwọ pirime.”
24 Isi oyi-a obudukoapu ma min mi nwọ na siki inia bari beleke, mama minapu ma bu. 25 Okma Jizos Be inimgba chin gboloma, se nwọ beme, “O nemime na jinse be bereton apu ma ini tomoni ma bu kuro konkonma, inia tibini ma piki bereton ini piripirime. 26 Min bara mi ani nwọsime eke ominea ogboku bu. Opuso biari boo mi-e bebe, o kirikon apu ma be firinwengibo nwọ sobia. 27 Piki ominea bie bu tatari bo so biari bo omi-e bebe, ori ominea firinwengibo nwọ sobia. 28 Tombo Toku Be ini firinwengi o piri-e nwọbe ye gose o boke, okuma ori re mi firinwengi jin-apu piribia ye-e, piki o dumo mi piribia, se ton-apu pekerebobia erechi”.
Jizos Be Mama Torumgbolupun Owuapu Gwome
(Mak 10.46 – 52; Luk 18.35 – 43)
29 Jizos Be na oria obudukoapu ma na Jeriko werisoari siki bu, baka tomonikpo ini dukoabe. 30 Ateli aka kponji sime ari mama torumgbolupun owuapu bo name, na Jizos Be o boroabe, nwọbe siki ini saki olokume, “Devid Toku! Wa dikibugerere!”
31 Tomonikpo mi ini diki-igani se nwọse ini beme, na, ini deinma sime. Okuma ini gelema piki oloku teinme, “Devid Toku! Wa dikibugerere!”
32 Jizos Be dachie se ini chinme. Ori ini gbelame, “Cheye a nwọ mie o piri o nwọ bi?
33 Ini nwọ se o beme, “Nyanabo, wa bime i minea torumgbolu ma nwọ finji!” 
34 Jizose Be ini dikibugereme, se bara se inia torumgbolu ma nwọ lamame kirikiri inia torumgbolu ma finijime, se ini o duko nwengime.

Omubaraibi Se Jerusalem Bie Sotnun Mi
(Mak 11.1 – 11; Luk 19.28 – 40; Jon 12.12 – 19)
21 Ini bo Jerusalem mi na kpeki se bo Betfegi mi la siki, bo Olivs Tundu mi la-eton-abe. Ani nyo bu Jizos Be obudukoapu ma bie mama apua nwọse toroko firimame, 2 Se nwọse ini beme, “Ominea toroko sime iwoama mi o nwọ mun, o la kirikiri ini kpo koroma iroro asun o nwọ oribia, oria toku be na ori na, omine ari fina, se ari okibbo okom. 3 Okwein bo sime-sime o duko inibo piri na, “Nyanabo be ari bime,’ kirikiri inibo aria bu barasibia.”
4 Min mi mieme ikiankorobo be duko ye mi bo kokomaye sobia bara, na:
5 “Duko Zaiyon opuama mi piri.
   Diki, iya amanyanabo be ori I damaboabe!
   O buiderima nyaname yepura asun ogono bu weri boabe,
   Anyamburama asun toku na.”
6 Ani obudukoapu ma toroko mun se Jizos Be ini be bara mi nwọ mie ye-e: 7 Ini asun be na asun toku be na nwọ okibome inia buchuaye ma se aria ogono iseme, se Jizos Be aria ogono simeme. 8 Opuma baka tomonkpo inia buchuayema nwọse ateli mi bu anyame, isiapu ma korobara pele se ateli iseme. 9 Jizos Be toroko nwengi mun-ari tomonikpo mi na oburju nwengi boari tomonikpo mi na saki olokume, “Tokonio sime Devid Toku Be piri? Tamuno Be o belema, nwọ Nyanabo Be ere bu boari bo be! Tokoni sime geletein Bo Be piri!” Be o belema, nwọ Nyanabo Be ere bu boari bo be! Tokoni sime geletein Bo Be piri!”
10 Jizos Be Jersalem mi bie so siki bebe ama mi mgba fieme. “Be nde bo?” Tomoni ma nwọ gbelabe,
11 “Be ikiankoro Jizos Be-e, Galili bie Nazaret ama bu bo bo be,” tomonikpo mi nwọ pekereme.
	
Jizos Be Oputekewari mi Bie Mume
(Mak 11.15 – 19; Luk 19.45 – 48; Jon 2.13 – 22) 
12 Jizos Be Oputekewari mi bie somune, se ye feari apu ma na deriari apu ma na, Oputekewari mi bie nwọ depakumame, igbiki dimary apu ma debul ma na nwọ pekele ibome, piki elesika deri apu ma se kponji sime ikasia ma na, 13 Se nwọse ini beme, “Fiafiadiri mi bie giein me na Tamuno Be nwọ beme, “Tekewari ini nwọse iya Oputekewari mi chinbia!” Okuma omine ani se furuapu boi nyo nwọ mieabei.” 
14 Torumgbolupun-apu ma na ikeliapu ma na Oputekewari mi bie o damabome, se ori ini gwome. 15 Okuma ani tibini agbamieapu ma na Okoko dieapu ma na iganimame, ini o mieari bugbiripumaye ma nwọ ori siki, awomeni ma piki Oputekewari mi bie okoku piki ibani nwọ beabe, “Tokoni sime Devid Toku Be piri!” 16 Ani ini nwọse Jizos Be be ye-e, “Ini dukoari ye ma i  naa-au?”
“Iin, a name”, Jizos Be  pekereme. “Fiafiadiri mi bie ma o kienboka na, ‘Dokodoko awomen na ndondoari awọ na bipi bu mi, I karasa tokoni nwọ nyanabia ye-e?’”
17 Jizos Be ini koromasobu, opuama mi bie pakaso Betani now mume, se anianga simeme.

Jizos Be Sifula Se Chinmagbolu Eje Nwọ Pirime
(Mak 11. 12 – 14, 20 – 24)
18 Jizs Be eneba mi bu vinpiki opuama mi muari ogbo, fiye otarime. 19 Ori atli anaga chinmgbolu eje nwọ orume se nwengi ani kpekimame, okuma oni agono ori ye ofori-e, inyanya ma sikima okuma. Ani o nwọse chin mi be ye-e, “Ngisi i  bari chinmgbolu chua eka gbasobia!” Ani kirikiri chinmgbolu eje mi sariname.
20 Obudukoapu ma min mi ori siki, inia bugbiripume. “Nde chinmgbolu reje mi kirikiri samina kpatu oku?” ini nwọ gbelame.
21 Jizos Be ini pekereme, “A kokomaye duko o piriabe, o bereeni nyana se makubie nyanka okuma, omine ineda a se min chinmgbolu eje mi mie ye nwo miebia. Min mi kengeke, okuma omine ineda nwose min chingi mi bebia, ‘Sise se mun toru ogbo koro,’ ani piki oko miebia. 22 O berenime bebe, teke bu o bi yegoyegoye o bara labia.”
Jizos Be Nyana Kuro Be Gbelaye
(Mak 11.27-33; Luk 20:1-8)
	23 Jizos Be Oputekewari mi bie somunme, se o yedieari ogbo, tibini agbamieapu ma na Ju Seniapu ma na o damabo se gbejame, “Che kuro I nwo nyana se maa ye ma nie-au? Tubo min kuro mi se I piri?
	24 Jizos Be ini pekereme, “A pa gboriye nwose o gbelabia se o pekere bipi se I pirime bebe ani siki a kuro mi nyana oku a nwo duko o piribia. 25 Jon be se Tamuno ere bu mengisara kuro mi nde nyo bu ani bo: Tamuno bara bu ani boro bo mono se tomoni bara bu?’
	Ini saki inia ogboku ye jineame, “Cheye wa nwo duko be? ‘Tamuno Be bu boro bome, wa nwo be okuma o nwose wa bebia, ‘Nde aru okuma o gose Jon be bereni ka ye? 26 Okuma tomoni bara bu boro bome,’ wa nwo be okuma, tomoni ma nde nde miebia otubo, amatibi ani inimgba buokorome na Jon be ikiankorobo-e.” 27 Ani ini Jizos Be pekere ye-e, “Wa nemike.” 
	Oriso nwose ini beme, “Iri soni, aniokuma, a se maa ye ma mieari kuro ini bo nyo a duko o piri eke.

Mama Owuapuawo Ma Kabo Mi
	28 “Mioku, nde o koroma oku? Gboribo, mama owuapu awo nyaname. O tatar bo be damamun se nwo beme, ‘Inia, mun mimgba iya fiye ozu mi bie firenwengi.’ 29 ‘A mun eke,’o nwose o pekereme, okuma obuko ori o kubie dima se mume. 30 Dabo be piki isi toku be damamun, se ani gbori bara mi nwose o beme. Iin, a munbia dabo,’ o nwo pekereme, okuma o munke. 31 Mama apu ma bu tubo dabo be bi ye mi nwo mie?”
	A min mi duko o piriabe, Jizos Be nwose ini beme: “Ama igbikiocho-apu ma naama nwengi eremeni ma na o toroko boro mun Tamuno Amanyannakiri mi bie sobia. 32 Aniatibi Jon mengisarabo be o damabome, se omine okibia karakara ateli mi nwose o dieme, omine o berenike,; okuma ama igbikiocho-apu ma na ama nwengi eremeni ma na o berenime. Min mi o nwo ori soni, omine o kubie dima se o berenike.”

Iru Ozu Okoapu Kabo Mi
(Mak 12:1-12; Luk 20:9-10)
	33 Jizos Be nwo beme, “O piki jin kabo nwo poki: Gbori kiri nyana boo mi-e, iru ozu nwo dipi bo, ogbokiaye mie ani kelema, olulu soku se iru imimaye mi piri, se sime nyo korubia gele wari namame. Se iru ozu mi se oko piri se, wari koromaso jin anga mume. 34 Mgbolu kain siki mi bo la siki, ori oria omoniapu ma nwose ozu mi okoapu ma firimame, o lalamaye okibia erechi. 35 Ozu mi okoapu ma oria omoniapu ma olome, gboribo nwo fomu, isi bo be ba, se dupari se jinbo gbinme. 36 Tomonibo be piki jin omoniapu nwose firimame, tari siki o se firima apu ma nengi apu. Ozu mi okoapu ma piki ani gbori bara mi nwose ini mieme. 37 Okuma ozumi okoapu ma oria toku be ori siki, ini nwose inia bu ma beme, ‘Be ani ye ma nyanabo be-e. Ye o sobo, wa o ba, se oria ye ma okibia!’ 39 Ani ini ori olo ye-e, iru ozu mi bie o suma pakuma, se o ba ye-e.
	40 “Mioku iru ozu mi nyanabo be bobia siki, cheye o nwose ozu mi okoapu ma mie be? Jizos Be nwo gbelame.
	41 “Pikipikiye ofori-e,  ori ani siapu ma nwo babia,” ini nwo pekereem, “se iru ozu mi nwose jin okoapu piribia, se siki siki bu o lalama mgbolu nwo kain o piribia apu.”
	42 Jizos Be nwose ini beme, “Fiafiadiri mi bie giem aye ma ngisi ma o kienka?
	‘Wari namapu ma siki dupari mi
	vinpiki bo yelatein dupari nwo so sam.
	Nyanabo Be min mi mieme;
	Ani bugbiripuma oku diki!’
	43 “Ani gose a duko o piriabe,” Jizos Be piki nwo beme, “ini ominea bara Tamuno Amanyannakiri mi nwo okibia se ani se kokoma chingbolu chuabia apu ma piribia.
	[44 “Biki min dupari mi ogono korobo goyegoye inibo kosibia, se dupari mi biki punuma bo omi-e bebe, ani inibo gbein dekidekimabia.”]
	45 Tibimi agbamieapu ma na Farisiapu ma na Jizos Be kon kaboma name, se ani inia bu okorome, na inima ani o be ari ye-e. 46 Ini miese o kunbia bara nwo dokime. Okuma ini tomonikpo mi diki balafame, ikiankorobo bara ini nwose Jizos Be kienma ye gose.

Ereya Alali Kabo mi
(Luk 14.15-24)
22 Jizos Be piki kabo nwose okwein kon tomoni ma pirime. 2 “Sobie Amanyanakiri mi ereya alali karakarama oria toku piriari amanyanabo simeoku ani ani simeoku-e. 3 Ori oria firinwengiapu ma firimame na ini mun duko ini chin apu ma piri, na ini alali mi ibo, okuma ini bo kukuke. 4 Ani o jin firinwengiapu nwo firima pakuma ye-e, mi oku bipi mi bu, duko ini chinbipi se piri apu ma piri ye-e: ‘iya fiye mi karakarasam; iya po okoronamama na beleki chua nama ma na ini nwo ba se keni sosam, se yegoyegoye nwo karakaramasam. Ominie ereya alali mi bo!’ 5 Okuma ini chinbipi se piri apu ma ini ani se yechinke, se pakaso inia barakubu firi nwo mume: gboribo so oria ozu nwo mume, isibo be so oria yederiwari nwo mume, 6 isiapu ma firinwengiapu ma kun, ini fomu, se ini bame. 7 Ani opuma amanyanabo be iganimame oria owuni ma firimame, se ini mun minea niniapu ma ba, piki inia ama mi dokima famame. 8 Anisiki ori oria firinwengiapu ma nwo chin, se nwose ini beme, gbeinke. 9 Mioku omine opu ateli ma bie nwo mun, se omine ori apu laoku-laoku omine ini chin bo.’ 10 Ani firinwengiapu ma paka opu ateli ma bie mun ye-e, se ineda ori apu ma nwo kobirima ye-e, siapu na ibiapu na se ereya wari mi bie tomoni beinme.
11 “Amanyanabo be somun igoni fibiapu ma nwo dikime, se gbori owubo nwo orime ereya alali buchuaye chuaka bara bu. 11’I ikiabo, nde i miese I mianga sobo oku ereya buchuaye chuaka bara bu?’ amanyanabo be nwose o gbelame. Okuma nwenibo be gboriye soni o dukoke. 13 Ani amanyanabo be nwose firinwengiapu ma be ye-e, Omine o bara ma na o buo ma na fina, se o se nungo kanakana bie gbin. Ani nyo ori owu se piki oria aka ma fari bu simebia.’
14 “Aniatibi ton-apu ini nwo chinme, okuma boka apu ani ini sele okiye-e.”
Amaigbikiocho Na Gbakima Yemi 
(Mak 12.13-17; Luk 20.20-26)
	15 Farisiapu ma inia bu sikima so mun ini bara weima gbelaye bu dien tu se Jizos Be piribia oku nwo biame. 16 Aru ini inia obudukoapu ma na, Herod be bu sime jin apu na nwose Jizos be firima se nwo se o be ye-e, “Yediebo, wa nemime na i kokomaye mi nwo duko-dukome, i piki kokomaye nwo dieabe, Tamuno Be ateli mi na gbakimaye I nwo dieabe karakarabarabu, I tomoni abalabalake; aniatibi i toomonibo toru kun-kunke. 17 Duko wa piri, nde i koroma oku? Ani minea Oloko na kura mono se kuraka, amaigbikiocho se Rom Sedabo be piri mi? 18 Jizos Be inia sikoroma mi nemi bara bu, nwose ini beme, “Omine opekelepepe-a tomoni! Nde o gose dientu i piriari ye? 19 Se amaochobia igbiki mi o nwose i die!”
	Ini igbiki mi okibo o pirime, 20 ani ori ini gbelaye-e, “Min torukubu mi na ere mi na tubo-a ye?’
	21 “Setibidabo be ye-e,” ini nwo pekereme.
	Ani Jizos Be nwose ini be ye-e, “ani ibime, ani-e bebe, sime Setibiadabo be piri ye mi nwose o piri, piki sime Tamuno Be piriye se Tamuno Be piri”.
	22 Ini min mi naa siki, inia bugbiripume; se ini o koroma some.

Fi Bu Sise na gboloma Bere
(Mak 12.18-27; Luk 20.27-40)
	23 Ani gbori ene mi bu ton-a Sadusiapu Jizos Be damabome, ini mi oko be ye-e na fiapu fib u sise eke. 24 Ini nwo beme, “Yediebo,” Mozizi be nwose yedieme na, “Ma taro ma na awo yika owubo fime bebe numbireowu be debofi eremenibo ma nwo oki sime, miese ini awo yi fibo be piribia bara. 25 Mioku minea ogboku sonome-a minapu omi-e. Inia bie seni bo be ere sime se fime, se toku yika bu taro ma weriso numbireowu be pirime. 26 Ani gboriye mi piki paka main karama minabo be pirime, piki tere karama bo be na, ani be kuluma ani oko paka ini sonome-a minapu mamgba pirime. 27 Animgba be kuluma eremenibo ma so fisam. 28 Mioku, fiapu ma fib u sisebia siki, tubo ta a nwo so be? Inimgba ari na simesam nwo be warasiki.”
	29 Jizos Be ini pekereme, “O duko irima oku diki! Aniatibi Fiafiadiri mi, anikanika Tamuno Be kuro mii la oku soni o nemike. 30 Aniatibi fiapu ma fib u sisebia siki, sobie sime enjelapu ma simeoku ini nwo simebia, ama na re na bari sime eke. 31 Mioku, fiapu ma sisebia ye mi okuma ngisi ma o kien ka Tamouno Be duko o piri ye  mi? O nwo beme, 32 Iri Ebraham Tamuno-e, Aizik Tamuno-e, piki Jekobo Tamuno-e.’ Min mi fieabe na ori dumo apu ma Tamuno-e, fiapu ma Tamunoke.”
	33 Tomonikpo mi min mi na siki oria yedie bara mi opuma inia bu gbiripumame.

Opu Oloko mi
(Mak 12.28-34; Luk 10.25-28)
	34 Farisiapu ma bo na na, Jizos Be Sadusiapu ma bipi gbeinsam nwo be siki, ini bo gbolomame, 35 se inia bie Oloko dieapu ma be gboribo, bere gbela bu dientu o pirime. 36 O nwo gbelame, “Yediebo, Oloko ma bie nde ye iku tein?”
	37 Jizos be o pekereme, “ ‘I kubiemgbolu mgba i nwose i Nyana Tamuno Be belemabia, i teme mgba na, piki iya koroma mi mgba na. 38 Min mi ani ikutein piki anikanika bara nwo sime tein Oloko mi-e. 39 Main karama yela tein Oloko mi ani ani na kikiname: ‘I ibu belema oku nwose i juo tomonibo belema.’ 40 Mozizi be, Oloko mi mgba, piki ikiankoroapu ma dieaye mamgba, na maa mama Oloko ma bu sererme.”

Kraist Be gboloma Bere Mi
(Mak 12.35-37; Luk 20.41-44)

	41 Farisiapu ma be ton-apu bo kobirima siki, Jizos Be ini gbelame, 42 “Nde Kraist Be gbolomaye bu7 o koroma ye? Ori ma tubo toku?”
	“Orii Devid furo toku-e,” ini nwo pekereme.
	43 Jizos Be ini gbelama se ori ‘Nyanabo’ nwose o chin oku?
Aniatibi Devid be nwo beme,’
	44 ‘Nyanabo be nwose i Nyanabo Be beme:
	Mio iya amabara anga bu sime
	Okimun ari iri na tarakapu ma se i buo gbanaye nwo mie siki la.’
	45 Aniokuma, Devid be nemikase ‘Nyanabo’ nwose o chin okuma, nde Kraist Be Devid toku oku?”
	46 Gboribo soni ineda gboriye so se Jizos Be pekereke, se ani ene mi bu okimun gboribo soni bari dadama bere se o gbelake.



Jizos Be Berijine okwein nwo konme Oloko Dieapu Ma na Farisiapu Ma na Gbakimaye Bu
(Mak 12.38-39; Luk 11.43, 46:20.45-46)
23 Anisiki Jizos Be nwose tomonikpo mi na oria obudukoapu ma na beme. 2 “Oloko dieapu ma na, Farisiapu ma na ani Mozizi Oloko mi fieariye nwo duko pakumari apu ma-e. 3 Omine ini duko o piri ari ye ma nwo mie, piki ari duko nwengi,k okuma omine inia ye miebara nwo dikimaye mie ma, aniatibi ini duko oku ini nwo miemieke. 4 Ini opuma iku aye fina se tomoni ma ogono gbaname, na ini pura okuma inia baratumgbali kenge so ini se ari lama, barachua pura eke. 5 Ini yegoyegoye nwo mieme tomoni ma pa ini oribia gose. Ini se inia fubara ogbo ma na bara kongo ma nab u kpo fiafiadiri mi bie pakabo giein ye ma duba laoku diki, inia koro buchuaye ma chuku isaka ma nangwo la oku diki! Alali finyo ma bu ibitein kiri ma ini nwo belemame, piki tgekewari ma bie ibitein ikasie ma sele oruton iniabu weimame. 7 Ini bime fechiri bie tomoni ini kereni piki ‘Yediebo,’ nwose ini chin. 8 Ini yedieapu se o chin ma, aniatib; omine mgba minapu-e, gborii yediebo kenge mi o nyana ye-e. 9 O piki ‘Dabo,’ nwose mi tomonikiri bie, gboribo so chin ma, aniatibi gbori Dabo kenge mi o nyana ye-e sobie. 10 Ini piki ‘Tibinibo,’ po chin ma, aniatibi gbori tibinibo kenge ani o myanaye-e, an; Kraist Be-e. 11 Ominea bie opuso teinbia bo be ominea firinwengibo nwo sobia. 12 Mina bu se opubo mie bo goyegoye ini now iderimabia , se minabu iderima bo goyegoye ini nwose opubo miebia.

Jizos Be Inia Opekelepepe Mie-aye ma Nwo Duko Simame 
(Mak 12.40; Luk 11.39-42, 44, 52:20.47)
	13 “Sifula sime o piri omine Oloko dieapu na Farisiapu na! Opekelepepe-a tomoni! O tomoni ma torukubu sobie Amanyanakiri book mi palime, okuma omine na obu na o somun dokike, o piki bereni bukuroma somun doki apu ma pirike ini somun! [14 Sifula sime o piri, omine Oloko dieapu na Farisiapu na! Opekelepepe-a tomoni! O deapufi eremeni ma bin, se ini inuma inia wqri ma okime, ani siki torupaka nangwo teke nwo  kon ini piriabe! Min mi gose ominea bufuka siteinbia!]
	15 “Sifula sime o piri, omine Oloko dieapu na Farisiapu na! Opekelepepe-a tomoni! O toru ma doku kelema se bebe sese ma nwo saba korome, o pa gboribo miese inibo vinpiki o duko nwengibia erechi s ani, o bara so siki, omine inibo mama siki se korifini bie so, o sime bara mi nengime!
	16 “Sifula sime o piri, omine torumgbolupun atelidieapu! O nwose ye diema na, ‘Tomonibo nemikase Oputekewari mi nwo karifi okuma, ani yebu ofori-e okuma inibo Oputkewari mi bie sime goli mi nwo karifime bebe, bereni yemi ani o finasam.’ 17 Yenemi ka torumgbolupun apu! Nde mam ma bu yeso tein ye, goli mi mono se goli mi mie, fiafiama Oputekewari mi? 18 O piki nwose yedieme na, Tomonibo nemikase agbamie-edeni mi nwo karifime bebe ani yebu ofori-e okuma o nemikase agbamie-edni mi ogono sime diepiriye mi nwo karifime bebe o bereni yemi ani o finasam.’ 19 O torumgbolupun oku diki! Nde yebuso tein ye, diepiriye mi mono se diepiriye mi nwo mie fiafiama agbamie-edeni mi? 20 Ani okuma tomonibo agbamie-edeni mi se yekarifi siki, ori agbamie-edeni mi na ania oghono sime diepiriaye ma na nwose chua karifisam; 21 tomonibo piki Oputekewari mi nwo karifiari okuma, ori ani na Tamuno Be na nwo karifiabe, ani nya anga bo be 22 tomonibo kpiki so mi nwo karifiari okuma, Tamuno Be amanyama-ngada mi na ania ogono sime bo be na o nwo karifisam.
	23 “Sifula sime o piri, omine Oloko dieapu na Farisiapu na! Opekelepepe-a tomoni! Oyi-a kiri be gbori kiri o nwose Tamuno oha na, pembe-a ye, okuma yebusotein bara sime Oloko mi be-a nyana na, jinbo inumaka na, pembe-a ye ma. Maa ma mi o se miemieye bu chu gbein-aye ma-e, isi-a ye ma bubarasinka bu. 24 Torumgbolupun atelidieapu! Omine ominea iru bie boka omumuu be oke pakumabome, okuma ikenambulo na gbasi nama o nwose chua minime!
	25 “Sifula sime o piri, Oloko dieapu na Farisiapu na! Opekelepepe-a tomoni! Ominea omongo mana efere ma na obuma o nwo mie fiafiamame, okuma aria bie ma o kuro bara na imuku nab u oki aye ma ana bie bein warabe. 26 Torumgbolupun Farisiapu! O tatari omonogo mi bie sime-a ye ma nwo miefiafiama, anisiki obu mi soni fiafiabia!
	27 “Sifula sime o piri, omine Oloko dieapu na Farisiapu na! Opekelepepe-a tomoni! Biabia agba se ombi idupu simeoku ani o simeoku-e, ogono mi dikitorugbein oku nwo simeme, okuma inia bie mgba fiapu mgbe na burusa ojumini na bein warabe. 28 Ani gbori bara mi bu, dikitoru bu omine mgba toru bu karakara warabe, okuma ominea bieji bu opekelepepe dumo, na si-a miemie ye na bein warabe.

Jizos Be Obudukoapu na Oribia Bufuka Ikian Nwo Korome
(Luk 11.47-51)
	29 “Sifula sime o piri omine Oloko dieapu na Farisiapu na! Opekelepepe-a tomoni! Omine ibi idupu mie ikiankoroapu ma pirime piki karakaraye mieapu ma, se biekoromabia idup ma nwo birimame 30 o nwo beme beme na, nemikase minea biejuadapu ma siki bu wa paka bo okuma wa iniabu so se ikiankoroapu ma nwo ba eke. 31 Ani bu o bereni okisam na omine ma ikiankoroapu ma nwo ba eke. Be awo-e! 32 O mie karama ominea biejuadapu ma mie konma aye ma! 33 Omine si oruwu na oruwuawo na! Nde o torusediki oku na berebarasi o gbari, se o korifini mi bie so-eke nwo be oku? 34 Anigose a duko o piriabia, omine inia bu ton-apu nwo babia, se isiapu ma bakuba bia mgbesechin ogono, inia bu ton-apu o nwo  borobia. 35 Mieso siki beretibinemika se ini bas a apu mamgba be bufuka, ominea ogono gbanabia oku, beretibinemika Ebel be fi bu okimun Zakaraya be la, Berakaia ya be, Oputekewari mi na agbamie-edeni mi na ogboku bu o nini bo be. 36 Kokomaye a nwo duko o piriabe: mina apu mamgba tibi be bufuka mi, mimgba ene mi be apu ma ogono gbanabia!

Jizos Be Nyana Jerusalem Piri Belema
(Luk 13.34-35)
	37 “Jerusalem, Jerusalem! Iri ikiankoroapu ma nwo ba, piki dupari se Tamuno Be se I firima okunwengiapu ma nwo gbinme! Nda siki na gbasi ye a nwose iya tomoni ma kobirima be, oboko pamba finjima oria awo nwo ju bara a nwose i jume, okuma i bereni i pirike! 389 Mioku ini gbotubara iya Oputekewari mi kan-koroma piki ani sikisam. 39 Mioku okimun i bari ngisi i ori eke, okimun i nwo bebia siki la, na, ‘Boma sime Nyanabo Be ere bu bo bo be piri’”

Oputekewari mi Kan Korobia Nwo Be Yemi Jizos Be Nwo Dukome
(Mak 13.1-2; Luk 21.5-6)
24 Jizos Be Oputekewari mi bie pakasoari siki, oria obudukoapu ma o damabo, se Oputekewari mi be ikolikoli ma nwose o dieme. 2 Okuma O nwose ini beme, “Iin ibime, o maa ye mamgba nwo diki. A duko o piriabe: na minyo gbori dupari soni bari jin dupari ogono gbana eke, ari mgba ini suma gbin kosimabia.”

Bubalabala na Bufuka piri na
(Mak 13.3-13; Luk 21-7-19)
	3 Jizos Be Olivs ma Tundu mi ogono kponji simeari ogbo, obudukoapuma boima o damabo se nwo beme, “Nde siki maa ye mamgba mie be? Duko wa piri, cheye paka be, se diepakuma na iya bo siki mi na mi buo mi be kuluma mi na lasam.”
	4 Jizos Be ini pekereme, “O toru kweinma o piki bereni se gboribo soni o dairima ma. 5 Aniatibi ton-apu iya ere bu bobia, se bebia, ‘Iri ani Kraist Be-e!’ se ton-apu nwo dairimabia. 6 Omu be iriaba kpeki anga bun a, piki sasaju bu na o nwo naabia okuma omine ani gose bubalabala nyana ma. Oko sime-a ye ma miebia,  okuma ani fieke na kuluma mi bosam. 7 Aniatibi se owu se jinye-jinye pakabia, Amanyanakiri piki jinye-jinye na biamabia. Se buruba na kiri jike na ton-a nyo bu pakabia. 8 Maa ye mamgba yi jikeari eremenibo nyana tatari buaku simeoku simeme.
	9 “Anisiki ini o kun se o boroma bufuka se o piribia apu piribia, se o seni fi bie chubia. I gose tomoni mamgba taraka se o werimabia. 10 ton-apu anisiki inia bereni bu barasinbia, ini jinbo-jinbo se ibafibia, piki taraka se jinbo-jinbo werimabia. 11 Anisiki tpon-a iruo ikiankoro apu, budiepakuma se ton-a tomoni nwo dairimabia. 12 Sii miemie yemi wasama so-okuma, ton-a tomoni belema inia juo tomoni bu obokubia. 13 Okuma kuroma chie mun kuluma la bo kenge ani kuaboroma nyanabia ye-e. 14 Sobie Amanyanakiri mi be Ibi Bere mi ini nwo duko tomonikiri mi mgba kelemabia, se onyechiema tomoni mamgba piribia erechi anisiki ani kuluma mi bobia ye-e.

Opu Balafama pakabia ye mi 
(Mak 13.14-23; Luk 21.20-24)
	15 “Opu Balafama pakabia ye mi ‘O nwo ori bia ikiankoro Dani-el be duko ye mi Oputekewari mi bie tonton nyo mi bu ani chie simebia.” (Ye min diri mi kienbia bo ani fieari ye kainbo!) 16 “anisiki Judia bie sime apu ma, ini mangi mun chingi ma tanji. 17 Ye wari ochu ogono sime bo korobo wari bie ye deki ma. 18 Ozu bie sime bo vinpiki mun wari bie oria buchuaye deki ma. 19 Ari ene ma bie ani opu balafamaye so sime bu sime eremeni piribia, piki ndondoari awo olo nyengiapu ma na! 20 O Tamuno Be teke miese o fongu siki se mmangi eka bara, anikanika Inyosara Ene bu! 21 Aniatibi anisiki sime bia bufuka opuma balafamatein pakaborosa aye ma nwo nengibia, tomonikiri mi saki siki ngiisi oki bo mimgba ene mi la. Piki ani kike ye soni bari ngisi paka eke. 22 Okuma Tamuno Be ene ma bu yesinbia, o nemikase oko mieka okuma, gboribo soni duaboroma nyana eke, okuma o selesapu ma gose, ori ene ma bu yesinbia.
	23 “Anisiki, nnwenibo nemikase nwose o be, ‘Diki, Kraist Be o miannga omi-e bebe!’ anikanika ‘Anianga ori omi-e, bebe!’ – o bereni ma. 24 Aniatibi iruo Kraist na iruo ikiankoroapu na pakabobia; ini opu elekima na bugbiripumaye na nwo miebia, se ton-apu dairimabia Tamuno Be selesapu ma soni, ani sarasarabia okuma. 25 Diki! A tatari min mi nwo duko o pirisam, siki ma laka simeogbo.
	26”Tomoni nemikase duko o pirime na, ‘Diki, eleogbo ori omi-e!’ – paka mun ma; anikanika ini nwose o beme ‘Diki, mianga o boi warabe!’ ---o bereni ma. 27 Aniatibi Tombo Toku Be soalagba wakam ma bobo oku mi o nwose bobia, irua pakapaka nyo amabara-anga bu okimun irua soso nyo erebara-anga labia. 
	28 “Fisa ojumini mi simeanga-simeanga ani edele ma kobirimabia ye-e.

Tombo Toku Be Oria Bo Mi
(Mak 13.24-27; Luk 21.25-28)
	29 “Ari ene ma be bufuka boroso kirikiri, irua mi kanakanbia, akalu mi bari biya eke, loliama sotoru sokoro korobia, se so mi bie sime kuroma aria bu jikebia. 30 Anisiki Tombo Toku Be elekima mu sotoru bu aniabu diepakumabia anisiki tomonikiri bie sime-a tomoni ma mgba owu kururubia, ini Tombo Toku Be oribia so elekima mma bie o weri sobie koroboari siki,, oria opu boma na ori na. 31 Opu odu mi fiebia, se ori oria enjelapu ma firima pakuma tomonikiri inein-a ikoli ma munbia, anisiki ini o selesapu ma kobiribia, tomonikiiri mi be gbori ikoli bu okumun isi kuluma mi la.

Chinmgbolu eje Mi Be Dawoye Mi
(Mak 13.28-31; Luk 21.29-33)
	32 “Ye chinmgbolu eje mi dawoye so o piri. Ania ikpangi ma loko se ani inyanya ma chua beinma sa bebe, o nemime na irua kpoin kpekisam. 33 Ani gbori bara mi bu, o maa ye mamgba ori bia siki, o nemibia na siki mi kpekisam, ani bo bokoko lasam. 34 Karakaraye a nwo duko o piriabe na! Maa ye mamgba miebia mi buo bu apu mamgba ma fi famaka simeogbo. 35 So na tomonikiri na borobia, okuma iya okweinma ari boro eke.

Ene Mi na Siki Mi na Nemi Bo Ofori-e
(Mak 13.32-37; Luk 17.26-30, 34-36)
	36 “Ani ene mi na siki mi na, gboribo soni nemike, sobie sime enjel apu ma soni, piki Toku Be soni; Dabo Be kenge mi nemi ye-e. 37 Tombo Toku Be bo mi, Noa be siki bu ani paka oku mi ani simebia oku-e. 38 Tereme mengi mi tomonikiri bilema, tomoni ma fi na bu nab u ini simeme, ama na ere na yame, okimun Noa be aru mi bukulo siki lame. 39 ini pakari ye nwo nemike, okimun mengi mi seri bo inimgba dekiso siki lame. Ani ani simebia oku-e Tombo Toku Be bobia siki bu. 40 Anisiki mi bu mama apu ozu bie firinwengi simebia ini gboribo oki sobia, se isi bo mi se gbin koromabia. 41 Mama eremeni dupari ogono fuye gbein simebia; ini gboribo oki sobia, ini isibo ma se gbin koroma. 42 Anierechi, o koru bu sime, aniatibi o Nyanabo Be bobia ene mi o nemike. 43 Wari mi nyana bo be nemikase furu bo be bo bia siki nwo nemi okuma, o mono ka bu simebia, o bereni se furubo be oria wari mi bie kan so eke. 44 Min mi erechi omine soni siki mamgba o bu karakaramabia, aniatibi Tombo Toku Be o se bietonka siki bu mi o bobia ye-e.

Kubie Se Bugbana Gbein Firinwengibo Anikanika Kubie Se Bugbana Gbeinka Firinwengibo
(Luk 12.41-48)
	45 “Tubo ani okuma, kubie se bugana gbein, piki nemi firinwengibo? Ori bo be ani o nyanabo be se isi firinwengiapu ma tibinibo mie firinwengibo be-e, yefi na ibi siki bu fiiye se ini piriari bo be-e? 46 Ori firinwengibo be nyanabia biebele labia oku diki o nyana bo be pikina bo wari labia siki, o mi bara nwo mieabe nwobe okuma! 47 Kokomaye, a nwo duko o piriabe, o nyanabo be oria ye mamgba se o barachuabia. 48 Okuma ori nemikase si firinwengibo-e bebe, o nwose obu bebia, i nyanabo be o sime bolo siki labia, 49 se o saki o juo firinwengiapu ma fomubia, se opu irubapu ma na fii nab u nab u simebia. 50 Anisiki o nyanabo be vinpiki bobia, o se bie ton ka piki nemi ka siki bu. 51 O nyanabo be fomu bara se o piribia, piki o se opekelepepe apu ma bie chuabia ani owu na akafari na sime nyo mi-e.

Oyi Iremeni-awo ma Kabo Mi
25 “Sobie Amanyanakiri mi pulo-tonjie semun ereyabo na iriama-e mun oyi iriemeniawo simeoku simeme. 2 Sono apu inia bie yenemike, okuma isi sono apu ma ini yenemime. 3 Yenemjika apu ma inia tonjie ma nwo dekime,, okuma ini pulo se chua obi munke, 4 anisiki yenemi apu ma ini pulo se ye bie chua beinma mume. 5 Ereyabo be ori ibi siki se boke, ani iremeniawo ma saki singi se koro mono ye-e.
	6 “Ani din ogbo nwo lasam ani oloku tibi fi-e pakabo ye-e na, ‘Ereyabo be be ori-e! O pakabo ori na iria!’ 7 Oyi-a iremeniawo ma boma sise se inia tonjie ma karakaramame. 8 Ani yenemi ka apu ma nwose yenemi apu ma beye-e, ‘Ye wa kele ominea pulo ma bu ye oki, aniatibi minea tonjie ma ari bin-abe.’ 9 ‘En-en, okoke,’ yenemi apu ma nwo pekereme, ‘Omine na mine na karabia ye ofori-e. O yederi wari ma mun, se omineaye fe.’ 10 Ani yenemika iremeniawo ma nwengi paka mun pulo mi fe-e mun ye-e se ini mun nyo bu simeari ogbo, ereyabo be bo lame. Bukarakarama sime sono-a iremeniawo ma ori na ereya alali mi bie some, se book mi palime.
	11 “Obuko ani isi iremeniawo ma soni boye-e Ini oloku se nwo beme, ‘Nyanabo, Nyanabo! Boko finji wa piri!’ 12 ‘Karakaraye a nwo duko o piriabe! Ari o nemi ke,’ ereya bo be nwose ini pekereme.
	13’Anierechi, o koru bu sime, aniatibi ene mi na siki mi na o nemike.”
Tere-a Firinwengiapu Ma Kabo Mi
(Luk 19.11-27)
	14 “Mi sobie Amanyanakiri min ani kikebia ye-e. Gbori siki mina wari koromaso jin nyo mun dokiari bo omi-e. Ori oria firinwengiapu ma chin, se o nyana ye ma nwose inia barachuame. 15 Bobo inyo labara o nwo kienma ye se inibo pirime, o piki kobo sonoende, nwose jinbo pirime, o piki kobo ma-ende oyiasi finji nnwose osi bo be pirime. Se o pakaso o muari nyo nwo mume. 16 Kobo oyima-ende finji na oyiasi ma oki firinwengibo be kirikiri mun ari se tubo konme se jin kobo oyina-ende finji na oyiasi na nwo mie bome. 17 Ani gbori bara bu kobo sono ende oki bo be piki kobo sonoende soye nwo nyaname. 18 Okuma kobo-a ma-ene oyiasi finji ma oki bo be, pakaso, mun kiri soku se o nyanabo be igbiki mi se boi koromame.
	19 “Bolo siki bo borome ani firinwengiapu ma nyanabo be vinpiki bo se ini na yekienye-e. 20 Kobo oyima-ende finji na oyiasi ma oki bo be so bo se isi kobo oyima-ende finji, na oyiasi ma boroma o bara chua, se nwo beme. ‘I Nyanabo diki, ma piki jin kobo oyima-ende finji na oyiasi na-e, a soye bu miebo a ye-e.’ 21 O Nyanabo be nwose o beme, I mie dinme ibi, piki kubie se bugbane gbein firinwengibo. I kala igbiki se kubie se bugbane gbein bo bara nwose firinwengisam, ani-erechi ari i se bakaye bu tibidabia nwo miebia. So bo se i duko biebele!’
	24 “Kobo-a ma-ende oyiasi finji ma oki firinwengibo be soni so bo se nwo beme, I nyanabo, a nemime na iri kuro piki bufukama tomonibo-e i ye dipika anga i ye soku-sokume, i piki ye kobirima-kobirimame i dipiyemgbolu se saraka anga bu. 25 I balafame, ani-erechi a so mun iya igbiki mi se kiri bie boi koromame. Diki! Min iya igbiki mi-e.’ 26 ‘Iri sitibi nyana piki ikula firnwengibo-e! o nyanabo be nwose o beme. ‘I nemime, na a ye dipika anga a fiiye soku-sokume, piki ye kobirima kobirimame, a dipiyemgbolu se saraka anga? 27 Ibime, mgboku iya igbiki mi i se mun igbiki koko-wari mi bie chuasam, se ani soye mie i pirisam, a vinpiki bobia siki. 28 Mioku, omine o bara igbiki mi oki, se ani se kobo oyima-ende finji na oyiasi ma nyanabo be piri. 29 Aniatibi ini barima ye se nyanateinbo be piribia, se o nyanateinbia bara; okuma ye nyanaka bobe ori ikian nyana kalaye mi soni o bara ini okibia. 30 Be yebusoka firinwengibo be okuma, omine o se kanakan bie nungo ogbo gbin wokuma, anianga bu tomoni owubia piki, inia aka ma faribia.’

Kuluma Berekon Mi
	31 “Tombo Toku Be Amanyanabo bara se bobia siki, oria enjelapu ma na ori na bobia, se ori oria amanyana-ngada mi ogono simebia. 32 se tomonikiri mi be-a tomoni mamgba o toroko kobirimabia. Ani siki ori ini se mama kiri bu koromabia, anana korubo be anana ma bie obori ma sele sikima bara mi. 33 Ori anana ma se oria amabara-anga bu koromabia, obori ma piki oria erebara-anga bu simebia. 34 Anisiki Amanyanabo be nwose oria amabara anga bu sime apu ma bebia, ‘O boo mine i Da be belemasa apu ma! O bo Amanyanakiri mi bie so ani tomonikiri mi teme siki ngisi ini karakarama o pirisa ye mi. 35 Buru i tarime, o fiiye se i pirime, i puko saminame, o mengi se i pirime ari igoni bome, omine i da oki ominea wari ma bie chume, 36 a papabusinme, o piki buchuaye se i chuame ari obime, omine i dikidikme, ari ikoliwari bie simeme, o bo i lame.’ 37 Karakaraye mie apu ma anisiki o pekerebia, ‘Nyanabo, nde siki buru i tari se wa fiiye se i piri, anikanika i puko samina se wa mengi se i priri i bu. 38 Nde siki i igoni bo, se wa i ori, se wa i da wari chu, anikanika i papabusin, se wa buchuaye se i piri i chua? 39 Nde siki wa i ori i obi, anikanika ikoliwari bie sime, se wa bo i la? 40 Se Amanyanabo be oria amabara-anga sime apu ma pekerebia, ‘Kokomaye a nwo duko o piriabe, o nwo min mi mie iya minapu ma bu bokateinbo be nwo piri warasiki, iri mi omine ani mie piri ye-e!’
	41 “Anisiki o nwose oria erebara-anga sime apu ma bebia, ‘I weri bu sikima, omine Tamuno Be sifula se pirisa apu ma! O sikima mun simegbaso fini mi bie so, ini karakarama se Oru be na oria enjelapu ma na piri ye mi! 42 Aniatibi buru buru i tarime, o fiye se i piri dukuke, i pukosaminame o mengi se i piri dukuke; 43 ari ignoi bome, omine i da wari chuke, a papabusinme o buchuaye se i piri dukuke, ari obi se piki ikoliwari bie simeme, okuma o bo i diki dukuke;’ 44 Anisiki ini soni o pekerebia, ‘Nyanabo, nde siki wa i ori se buru i tari anikanika i pukosamina anikanika i igoni bo anikanika i papabusin anikanika i obi anikanika i ikoliwari bie sime, se wa barachua i piri ka?’ 45 Amanyanabo be piki ini pekerebia, ‘Kokomaye a nwo duko o piriabe, o nwo  barachua iya minapu ma bu bokateinbo be nwo pirika siki goyegoye, o barachua i pirike.’ 46 Mina apu ma anisiki, ini nwose mun simegbamaso torusiori bie chubia, okuma karakaraye mie apu ma mun sime gbamaso dumo bie sobia.”

Ini Biya Jizos Be Piri Ye Mi
(Mak 14.1-2; Luk 22.1-2; Jon 11.45-53)
	26 Jizos Be maa ye mamgba nwo die so siki, o nwose oria obudukoapu ma beme, 2 “O nemi bara bu mama din la bia siki, Sababoro alali mi wa nwo fibia, se Tombo Toku Be ini nwo boroma se mgbesechin ogono o bakubabia.”
	3 Anisiki tibini Agbamieapu ma na Ju seniapu ma na gele agbamiebo be wari bie kobirimame, ani ini Kayafas nwose chin bo be, 4 se bipi okiame ini boima Jizos  be nwo kun se o babia bara. 5 “Wa alali mi bie ani mie eke,” ini nwo beme, “Tomoni ma bofa amafiemaye mie.”

Betani Bie Ini Pulo Se Jizos Be Tibi Sarame
(Mak 14.3-9; Jon 12.1-8)
	6 Jizos Be Saimon, bukan-obi kon bo be wari bie simeari ogbo, Betani ama mi bie. 7 Gbori eremenibo yela ololo, se kunu, piki opu igbiki la olo bie bein ye nwose o damabome, ari ani se Jizos Be tibi sarame o yefiiari ogbo. 8 Okuma obudukoapu ma min mi ori siki ini iganime. Ini gbelame, “Nde a gose papa mi bara se ani igweinma ariye? 9 Mgboku ini min kunu olo mi se opu igbiki deri, se die igwein-apu pirisam!”
	10 Jizos Be ini dukoari ye mi nwo nemi se, nwose ini beme, “Nde o gose bufuka se eremenibo ma piriariye? Aniatibi ari opu ibi ye mie i pirisam. 11 O siki mamgba sime eke. 12 Mi kunu-olo mi nwose iya oju bu sara mi bu, ari i karakarama iya dipi mi pirisam. 13 Mioku, a duko kuroma o piriabe! Ini min ibiokwein mi dukobia nyo goyegoye, bebe tomonikiri mi mgba bu, a mie ye mi ini nwose chua dukobia, a se biekoroma bu.”
Judas Be Jizos Be Se Ibafi Mi Bereniokime
(Mak 14.10-11; Luk 22.3-6)
	14 Anisiki oyima obudukoapu finji ma be gboribo, Judas-Iskariot nwo chin bo be tibini agbamieapu ma nwo damamume 15 se nwo beme, “Cheye o nwose i piri be a nemikase Jizos Be nwo boroma o piri okuma?” Ini seleba pekere-a soi nwo kien se o pirime. 16 Anisiki oki mun, Judas be acho dokime, Jizos Be nwose ibafibia oku.

Jizos Be Oria Obudukoapu Ma Na Sababoro Alai Fiye Mi Fume
(Mak 14.12-21; Luk 22.7-14, 21-23; Jon 13.21-30)
	17 Suka-Fituru Alali mi be tatari ene mi bu obudukoapu ma Jizos Be damabo se o gbelame, “Nde i bi na wa Sababoro alali fiye mi nwo karakarama i piribia nyo?”
	18 “Omine ama mi bie gbori owubo nwo damamun,” o nwose ini beme, “Se duko o piri: ‘Yediebo be nwo beme, iya siki mi ani bo barakubu lasam iya obudukoapu ma na iri na iya wari bie wa Sababoro alali mi nwo fiibia.’”
	19 Obudukoapu ma Jizos Be duko ini piri bara mi nwo mieme, se Sababoro alali fiiye mi nwo karakaramame.
	20 Saso biri la siki, Jizos Be oyima obudukoapu finji ma na kponji sime se yefime. 21 Ini fiiye mi fiari ogbo Jizos, Jizos Be nwo beme, “A duko o piriabe, ominea bie gboribo i se ibafibia.” 
	22 Obudukoapu ma opuma ngirime, se gboribo, gboribo saki o gbelame, “Iri be Nyanabo?”
	23 Jizos Be pekereme, “Iri na gborisikibu barase boli bie fiiye dekifiari bo be, mi i se ibafi biaye-e. 24 Tombo Toku Be o fibia, Fiafiadiri mi duko oku bu, okuma ani sime ori bo be piribia nwo Tombo Toku Be se ibafibia bo be! Ini oyi ka anga ibi teinme!” 
	25 Judas, Ibafibo be nwose o gbelame, “Pikipikiye ofor-e, Yediebo, na i beke?” Jizos Be o pekereme, “Ani I duko oku-e.”

Nyanabo Be Saso Fiye Mi
(Mak 14.22-26; Luk 22.14-20; I Korintapu 11.23-25)
	26 Ini ye mi fiari ogbo, Jizos Be fituru deki se ani belema, ani pu, ani se obudukoapu ma pirime. Se nwo beme, “O mine oki se fii, mi iya oju mi-e.”
	27 O piki omongo mi dekime, miebaka se Tamuno Be be so siki ori ani se ini ipirime. Se nwo beme, “Omine mgba ani bu, 28 mi iya oju pulo mi-e, Tamuno oboku mi mie kuroma ye mi, ari osun ton-apu piri pulo mi, sibubarasin mi gose. 29 A duko o piriabe, a bari jinsiki se min iru mi bu eke, okimun ari omine na iwoma ani bubia ene la, i Da be Amanyanakiri mi bie.”
	30 Anisiki ini bo gbori nime nwo chume, se pakaso Olivs ma be Tundu mi nwo mume.

Jizos Be Pita Be O pikibia Ikian Nwo Korome
(Mak 14.27-31; Luk 22.31; Jon 13.36-38)
	31 Ani Jizos Be nwose ini bbeye-e, “Mi din bie omine mgba mangi i koroma sobia, amatibi Fiafiadiri mi nwo beme, ‘Tamuno Be ananadikidikibo be babia, se anana ma galagalabia. 32 Okuma a fii bu sisebia siki, ari o toroko pelema so Galili munbia.”
	33 Pita Be pekere se nwose Jizos Be beme, “Ari ngisi i weriso eke, isi apu mamgba i werisobia nwo be soni!”
	34 Jizos be nwose Pita be beme, “Kokomaye a nwo duko i piriabe na, mi din, oboko ma painka simeogbo, i tere-a siki se i pikibia.”
	35 Pita be pekeree se nwo beme, “Ngisi ari i piki eke, ari iri na fibia nwo be soni!”
	Se isi obudukoapu mamgba ani gbori bara mi nwo beme.

Jizos Be Getsimeni Bie Tekeme
(Mak 14.32-42; Luk 22.39-46)
	36 Ani Jizos Be oria obudukoapu ma na so Getsimeni nwo chin gbori nyo muye-e, se o nwose ini beme, “O mianga sime, ani siki iri a somun anianga tekebia.” 37 O Pita be na, Zebidi mama owuapuawo ma na, oki obu chuame. Ngiri na fi bubalabala na o punumame. 38 Se o nwose ini beme, “I kubie mi ani opuma ibo dekisam, okimun fi mi lame. O mianga sime se Iri na koru.”
	39 O kele nwengi sikima mun se, obu se chiema gbin, toru se kiri ibo se tekeme, “I Da, ani boro ineda miebia okuma, ye mi torusiori omongo mi i gbari boro! Okuma a bi bara mike, I bi bara mi-e.”
	40 O vinpiki tere-a obudukoapu ma damabome, se orime, na ini monoabe, o nwose Pita be beme, “Nde miese omine tere apu ma ineda ibu so gbori siki kenge so se iri na koru ka ye? 41 O koro, se teke, miese o bikimun telima bie so eka bara. Teme mi ani bu karakarama warabe, okuma inyo ojumini mi bu ofori-e.”
	42 Jizos Be piki main karama siki se somun tekeme, “I Da a mi torusiori omongo mi bu ka sime ogbo ani boro eke bebe, i bi ye mi mie,” 43 O piki kpoto vinpiki mume se obudukoapu ma monoari oku o nwo orime, ini ineda inia torumgbolu ma finjike.
	44 Jizos Be piki ini koromasome, se tere-a siki karama ye nwose tekeme, ari gbori okweinma nwo konme. 45 Anisiki o vinpikii obudukoapu ma damamun se nwo beme, “O pa mono se inyo sara-au? Diki! Siki mi ani bo barakubu lasam ini Tombo Toku Be boroma si apu ma pirisam. 46 O sise, o ye wa so. Diki be ani i se ibafii bo be-e!”
Jizos Be Kun Mi
(Mak 14.43-50; Luk 22.47-53; Jon 18.3-12)
	47 Jizos Be pa okwein simeari ogbo ani Judas, oyima obudukoapu finji ma bie gboribo bo la ye-e Baka tomonikpo obu some, okolagiji na imgbele na nwo olo waraba. Tibini agbamieapu ma na Ju seniapu ma na ini firimame. 48 Ibafibo be ori elekima se tomonik[o mi pirime na, “A bipi nonjubia bo be, ani o dokiari bo be-e. Omine o kun!”
	49 Judas be o gbukukuma Jizos Be damamun se nwo beme, “Dein iri na sime, Yediebo,” se o bipi nonjume.
	50 Jizos Be nwose o beme, “Ikiabo nde i nwengiari oku?”
	Ani ini bo Jizos Be kun se kuroma ori olo se so ye-e. 51 Jizos Be na sime apu ma bie gboribo, oria okolagiji mi woropakuma, ani se Gele Agbamebo be wari omonibo be beri pele sinme. 52 Ani Jizos Be nwose o be ye-e, “Iya okolagiji mi se ania lubu bie chua, aniatibi, okolagiji deki apu ma mgba okolagiji fi nwo konbia. 53 nemika na ari ineda i Da be chinbia na o barachua i piri, se o piki kirikiri owuni poku-atesi oyimainfinji, nengima owuni enjelapu nwose i firimabia? 54 Ani oko paka okuma nde fiafiadiri mi bo kokomaye nwo sobia oku, na ani mi bara nwo pakabia be ye mi?”
	55 Ani Jizos Be okwein tomonikpo mi piri ye-e, “Omine okolagiji ma na imgbele ma na nwose bo i kun-e bo, iri furubo oku? Enebene-bene ari Oputekewari mi bie sime yedie-dieme, omine i kunke. 56 Okuma maa ye mamgba pakasam ikiankoroapu ma Fiafiadiri mi bie gieinsa ye ma bo kokomaye nwo sobia gose.”

	Ani obudukoapu mamgba o koroma mangi so ye-e.

Jizos Be Berechiri Mi Toroko Chieme
(Mak 14.53-65; Luk 22.54-55, 63-71: Jon 18.13-14, 19-24)
	57 Jizos Be kun apu ma o se Kayafas Gele Agbamiebo be wari mume, ani Oloko dieapu ma na, seniapu ma na kobirima nyo mi. 58 Okuma Pita be sasaji bu weri o duko mun Gele Agbamiebo be odo mi book lame. Ori odo mi bie somun se nyo koruapu ma na kponji simeme, anianga kuluma mi oribia erechi. 59 Tibini agbamieapu ma na bebe berechiri mi mgba na ini se o tibi gbanabia iruo-a ye nwo biyanme, se Jizos Be punuma se o babia gose. 60 okuma ini ineda dokibo ye ofori-e, ton-apu pakabo obu iruoaye nwo dukome be soni. Anibe kuluma mama owuapu nwengi pakabo 61 se nwo beme, “Be bo be nwo beme, ‘Ari ineda Oputekewari mi nwo sumagbinbia, se tere-a din bu ani nama chiemabia.’”
	62 Gele Agbamiebo be sise chie se nwose Jizos Be beme, “Ini se i punuma ye ma bu i nyana se pekerebia ye ofori?” 63 Okuma Jizos Be gbonma o pokime. Gele Agbamiebo be piki bari okwem o pirime. “Dumo gbamaso Tamuno Be ere bu, a mioku ye kari i piriabe: duko wa piri iri Kraist Be-e, bebe, Tamuno Toku Be.”
	64 Jizos Be o pekeremi, “Iri oko beme. Okuma a duko omine mgba piriabe: na mioku okimun, o Tombo Toku Be oribia Kuromamgba Nyanabo Be amabara anga o sime warabe, piki so elekima ma ogono weri bobia siki!”
	65 Min mi bu, Gele Agbamiebo be igani bu oria buchuayekan se nwo beme, “Min Tamuno dukosima-e! Wa bari jin onyechie apu bike! Mmyo bu omine oria sitibi okweinma nwo naasam! 66 Nde o koroma oku?”
	Ini o pekereme, “Bere o bara sisam, o fina gbeinme,” 
	67 Anisiki ini fula se o toru sara se o fomume se o buro apu ma, 68 nwo beme “Kraist ikiankoro wa piri! Mgbamgba tubo i baku!”

Pita Be Jizos Be Pikime
(Mak 14.66-72; Luk 22.56-62; Jon 18.15-18, 25-27)
	69 Pita be odo mi bie kponji sime warabe, firinwengi Gele Agbamiebo be piriari iremeniawo ma bie gboribo o damabo se nwo beme, “Iri soni Jizos Galili bobe na nwengibo-e”
	70 Okuma ori ini mgba torukubu bu ani pikime. “I dukoari ye tibi a nemike,” o nwo pekereme, 71 se odo mi bie boro pakaso nyo mi mume. Jin firinwengi iriemenitoku ori ori se nwose anianga bu sime owuapu ma beme, “O Jizos Nazaret bo be na nwengi simeme.”
	72 Pita be piki ani pikime, se pekereme, na, “A yekarifume na ori bo be ari o nemike!”
	73 Siki kele boro siki aninyo bu chiesime owuapu ma Pita be damabo se nwo beme, “Ani sime bara iri inia bu gboribo-e, iri be okwein bara mi i diepakumame,!” 74 Anisiki Pita be ye karifime, “Ye Tamuno Be bufuka se i piri a nwo dukoari ye mi kokomayeke bebe!, Ori bo be ngisi ari o nemike!”
	Ani gbori kirikiiri bu oboko be painnme, 75 se Pita be Jizos Be duko o piri ye mi nwose biekoromame: “Oboko ma main ka sime ogbo tere-a siki i nwose i piri bia na i I nemi ka-e,” O pakaso se mun bu aku bara nwose owume.

Ini Jizos Be Se Pailet Be Damamume
(Mak 15.1; Luk 23.1-2; Jon 18.28-32)
	27 Dede funfunbu tibini agbamieapu ma na Ju seniapu ma na berebia se Jizos Be Pirime, o babia gose. 2 Ini ikoli se ori ikasi se o boroma Pailet Romapu govina be pirime.
	3 Judas, ibafibo be naa na ini berepele Jizos Be bara simasam nwo be siki, o mie sib u o vinpikime, se seleba pekere-a soi ma nwo se piki mun tibini agbamieapu ma na seniapu ma na pirime. 4 O nwo beme, “A siye miesam, siye miekabo nwose ibafi na ini o ba-e nwo be ye mi!”
	Ini o pekereme, “Nde ani mi wa gbakima oku? Ani mi iya firi-e!
	5 Judas be igbikima se Oputekewar mi bie gbin koroma se somun obu kpo bame.
	6 Tibibi agbamieapu ma igbikima kolokolo se nwo beme, “Min mi pulo tibi igbiki-e, ani mina oloko na kura ke ani se Oputekewari igbiki igbe bie chua.” 7 Ini anibe bipiogboso nwo nyana so siki, ini ani igbiki mi se bele temebo Ele mi nwo feme, se ani se igoniapu duein dipi nyo nwo mieme. 8 Ani mi miese ini “Pulo Ele” Nwose nyo mi chinme bo mimgba ene lame.
	9 Anisiki ikiankoro Jerimaya be duko ye mi bo kokomaye nwo some. “Ini seleba soi ma, Izrel-apu ma bu ton-apu se o tibi bu gbein ye ma nwo okime, 10  se ani se beletemebo be ele mi nwo feme, Nyanabo Be ton i pirisa bara bu.
Pailet Be Bere Se Jizos Be Gbelame
(Mak 15.2-5; Luk 23.3-5; Jon 18.33-38)
	11 Jizos Be Romapu Govina be toroko chieme, se Govina be o gbelame, “Juapu amanyanabo be iri?”
	“Iri ani oko beye-e,” Jizos Be nwo pekereme. 12 Okuma tibini agbamieapu ma na seniapu ma na se o punuma ye mamgba bu o ye pekereke.
	13 Ani Pailet be nwose o be ye-e, “Maa ini se i punuma ye mamgba i naa ka?”
	14 Okuma Jizos Be gboriye soni se o pekere duku ke, ani ibiokuma govina be bu gbiripumame.

Ini Ba Berepele Jizos Be Pirime
(Mak 15.6-15; Luk 23.13-25, Jon 18.39-19.16)
	15 Sababoro Alali mi lasiki-lasiki, Romapu govina be tomonikpo mi o bara bibime gbori ikolibo bu o barasin ini piri, miemieye bara bu. 16 Anisiki mi bu ini ibioku nemi ikolibo simeme, Barabas nwo chin bo. 17 Se tomonikpo mi kobirima so siki, Pailet be ini gbelame, “Nde o bi na a barasin o piri nwo be bo? Barabas bemono se Jizos ini Kraist se chin bo be?” 18 Aniatibi ori ibiokunemi me na dikitorufuka nu ini Jizos Be nwo boroma o pirime.
	19 Animisikima, Pailet be berekon nyo mi bu simeari ogbo taro ma oku se o firimame: “simiekabo be na gboriye so mie gboloma ma, aniatibi nwo borosa din mi bu, ari o gose dawoju opuma torusiorime.”
	20 Tibini agbamieapu ma na seniapu ma na tomonikpo mi kpemame na ini Pailet be bara bi, o Barabas be bu barasin, se Jizos Be nwo ba. 21 Okuma Pailet be kpoto tomonikpo mi gbelame, “Ini mama apu ma bu ari nde bob u barasin o piri o nwo bi?”
Ini pekereme, “Barabas be-e!”
22 “Nde, anisiki Jizos ini Krais se chin bo be a nwo miebia oku?” Pailet be nwo gbelame.
23 Okuma Pailet be gbelame, “Che oloko o nwo koro?”
Ani soni ini pa gele puko se olokuabe: “Mgbesechin ogono o bakuba.”
24 Pailet be bo ori na ani dukoma mun mi yebusoke, aninakaraka ani amafiemabia nwo be siki, o menngi oki o bara ma sikirime tomonikpo mi torukubu se nwo beme, “I bara be tomonibo be fi mi bu ofori-e! Ominea bubeoku o nwo mie!”
25 Bebe tomoninkpo mi mgba pekereme, “Ye o tibi pulo minea ogono gbana, piki minea awo ma na!”
26 Anii Pailet be Barabas be bu barasin tomonikpo mi piri ye-e, se o o Jizos Be fomu so siki, ori o boroma ini pirime na ini o se mun mgbesechin ogono bakuba.

Owuni ma Jizos Be se Deriye Mieme
(Mak 15.16-20; Jon 19.2-3)
	27 Anisiki Pailet owuni ma Jizos Be se o govina be wari mume, se owuniogbo mi mgba kobirima o kelemame. 28 Anisiki ini iga se amanyanabochu dori se o chirame, se chin se oria amabara chuame, anisiki ini o toroko kpereki se ori o kombo se nwo beme, “Gele Juapu Amanyanabo!” 30 Ini fula se o sara, se chin mi oki se o tibi fomume. 31 Ini ori o kombo so siki, ini obu inia buchuaye mi sin se oria ye ma nwose o chuame.  Ani ini o boroma pakuma ye-e, o s mun mgbesochin ogono bakubabia erechi.

Jizos Be ini Bakubame
(Mak 15.21-32; Luk 23.26-43; Jon 19.17-27)
	32 Ini pakasoari ogbo ini gbori Sairini owubo na iriame Saimon nwo chin bo, se owuni ma kuro bara se ori olo se o Jizos Be mgbesechin mi purame. 33 Ini bo Golgota nwo chin nyo mi lame, ani mi fieari ye, “Kukuro-tibi Nyo.” 34 Aninyo ini aku iru se Jizos Be piri. O bipi se ani lama so siki, o bu dukuke.
	35 Ini o se mgbesechin ogono bukubame, se oria buchuayema nwo diama okime, ikian waki bu. 36 Ani mi mie so siki, ini kponji sime s o korume. 37 O tibi ogbonju bu, ini duko se o punumaye mi giein warabe “Be Jizos Be-e, Juapu Amanyanabo Be.” 38 Anisiki ini jin mama kurobara se furufuruapu se chua mgbesechin ma bu Jizos Be na bakubame, gboribo oria amabara-anga isibo be piki oria erebara-anga bu.
	39 Nwengi boro sime-a tomoni inia tibi ma jike se wolo okwein tan Jizos Be ogono sarame: 40 “Irin Oputekewari mi nwo kan sara se tere-a din bu ani nama chiema bia bo be! I bu duaboroma, iri nemikase Tamuno Toku-e bebe! Mgbesechin ogono koro bo!”
	41 Ani gbori bara mi bu tibini agbamieapu ma na Oloko dieapu ma na, seniapu ma na oko se ori okombome: 42 O jin-apu duaboromame, okuma ori ineda obu duaboromake! Izrel Amanyanabo be orika? Ye ori mgbesechin ogono korobo anisiki, wa o berenibia! 43 O kubie se Tamuno Be bu gbaname, se nwo Be mioku o duaboromabia otubo!”
	44 Ini se ori na chua bakuba kurobara se furufuruapu ma soni ani gbori bara mi nnwose o wolome.
Jizos Be Fi Mi
(Mak 15.33-41; Luk 23.44-49; Jon 19.28-30)
	45 Karakarama eneogboin biri, kanakan bebe ama mi gbein mun bolo siki nwo lame. 46 Tere-a so pembe biri bu Jizos Be kuro puko nwose olokume, “Elai, lama sabaktani? Ani fieari ye, “I Tamuno, I Tamuno, nde i gose i bu barasin aye?”
	47 Ani nyo chie sime apu ma bie ton-apu o puko na se nwo beme, “Ori Ilaija be chin-abe!” 48 Inia bie gboribo kirikiri mangi mun sapo oki, ani se tumgbaki, iru bie su, ani se chin bipi suka se o pirime na o bu-e.
	49 Okuma isiapu ma nwo beme, “O koru, ye wa diki nwofa Ilarja be o bo o duaboromabia-e tubo!”
	50 Jizos Be piki gele puko bu olokume, se oria kuluma inyo nwo sarame.
	51 Anisiki Oputekewari mi bie kiki chua bite mi gbuama main pume, ogono okimun chuku la. Kiri mi jikeme, se dupari ma pume, 52 idupu ma pu finjime, se fi borosa Tamuno tomoni ma bie ton-apu fibusiseme. 53 Ini idupu ma koroma some, se Jizos Be fibusise seso siki, ini Fiafia Opuama mi bie some, se ton-apu ini orime.
	54 Owuni tibinibo be na, ori na sime Jizos Be koruari owuni ma na kiri mi jike oku nap aka ye mamgba na nwo ori siki, inia balafa, se nwo beme, “Kokomaye bu Be Tamuno Toku-e!” 55 Ton-a eremeni sasaju bu weri yediki simeme, ani Galili bie weri Jizos Be duko se barachua o piri sime apu ma-e. 56 Inia bie sime apu ani Meri Magdalin ma na, Jems na Josef na nyengi Meri ma na, piki Zebidi ta ma na.

Jizos Be Dipi Mi
(Mak 15.42-47; Luk 23.50-56; Jon 19.38-42)
	57 Aru bo saso biri la siki, Arimatia bie gbori alabo bome ori ere ani Josef, ori soni Jizos obudukobo-e. 58 O Pailet be toroko mun se Jizos be oju nwo bime. Pailet be kuropirime na ini Jizos Be oju mi nwose Josef be piri. 59 Ani Josef be ani oki ye-e iwo (Linen) Simini bite se ani fina, 60 se ani seni o barakubu idupu bie dipime, ori iwoma dupari bu pupakuma obu piri ye-e. Se opu dupari nwo mgbepele ania bipi gbein, se nwengi some. 61 Meri Magdalin ma na isi Meri ma na ani nyo bu kponji sime se toru se idupu mi dame.
Idupu Mi Koruapu Ma
	62 Inyosara Ene dukoma ene mi bu tibini agbamieapu ma na Farisiapu ma na Pailet be na iria 63 se nwo beme, “Tibinibo, wa se biekoromabia na ori iruobo be dumo sime siki o nwo beme, ‘Tere-a din boro siki a fibu sisebia. 64 Anierechi kuropiri, se ini torukweinma idupu mi koru mun tere-a din karama ene mi la, miese oria obudukoapu ma bo o furu eka bara, ani, siki duko tomoni ma piri na o fibu siseme. Min kuluma iruo mi sitein tatari ye mi nengibia.”
	65 Pailet be nwose ini beme, “O nyo koruapu oki, se omine na ibiteinbia bara nwose idupu mi koru.”
	66 Ani ini so ye-e, se idupu mi se ye ani la eka bara bu werime, se piki nyo koruapu nwose koromame.

Fibusise Mi
(Mak 16.1-10; Luk 24.1-12; Jon 20.1-10)

	28  Inyosara Ene mi boro siki, chochi ene mi be baso biri ani Meri Magdalin ma na isi Meri ma na mun idupu mi diki-e enjelbo so bie korobo dupari mi mgbepelesin se ania ogono kponji, simeme. 3 Oria simebara mi So biya oku simeme anisiki oria buchuayema piki ijiriji biya oku biyame. 4 Nyo koruapu ma balafa se bugeregere so-okuma ini bo fiapu simeoku simeme.
	5 Enjelbo be okwein eremeni ma piri, se nwo beme, “O balafama, a nemime na o Jizos Be dokiabe, ini se mgbesechin ogono bakuba bo be. 6 Mianga ori ofori-e o sisesam, o duko bara bu. O bo o bololo sime nyo mi diki. 7 Mioku, o fikiri somun duko oria obudukoapu ma piri, ‘Na fi bu o sisemasam, na mioku ori inia toroko boro tatari Galili muabe, aninyo omine ori oribia!’ Diki a duko o pirisam.”
	8 Ani ini bo idupu mi koromaso ye-e, balafa bu, ani soni biebele inia bie bein warabe, se mangi mun duko oria obudukoapu ma piriye-e.
	9 Bunemika bu Jizos Be ini na iria se nwo beme, “Dei nomine na sime.” Ini o damabo se o buochuku kun se kpereki o pirime. 10 Jizos Be nwose ini beme, “O balafa ma, o mun duko iya minapu ma piri, na ini so Galili mun ani nyo ini I oribia.”

Nyo Koruapu Ma Be Dukopakuma ye mi
	11 Eremeni ma ini mun-ari nyo mi nwo mun-ari ogbo, idup mi koru sime owuni ma bie ton-apu so opuama mi bie tibini agbamieapu ma damamun se pakaye mamgba nwo duko ini pirime. 12 Tibin agbamieapu ma seniapu ma bu so se ini miebia bara nwo biame, ini baka igbiki seni owuni ma pirime 13 se nwo beme, “O nwo bebia na, oria obudukoapu ma wa monoari ogbo, din se bo oria oju mi furu se some. 14 Se govina be nemikase min mi name bebe, wa miese ani o buokorobia se o bari o se bubalabala bie chu eke.”
	15 Nyo koruapu ma igbiki mi oki se ini duko ini piri oku mi nwo mieme. Okibo mimgba ene mi la soni, Juapu ma ini pa se ani duko wasama ari oku-e.


Jizos Be Bu Se Oria Obudukoapu Ma Dieme
(Mak 16.14-18; Luk 24.36-46; Jon 20.19-23; Okunwengiapu Mieye Ma 1.6-8)
	16 Obuduko oyigboriapu finji ma Galili chingi mi nwo mume Jizos Be duko ini piri nyo mi. 17 Ini ori ori siki ini kpereki o tekeme, inia bie ton-apu makubie nyaname nwo be soni. 18 Jizos Be kpekima mun se nwose ini beme, “Ini kuro mamgba nwose i pirisam sobie na tomonikiri bie na. 19 Anierechi, o nyo mamgba bu tomoni mamgba nwo damamun: ini se iya obudukoapu nwo mie: Dabo Be na Toku Be na, Tamuno Ibi Teme Be na ere aye goyegoye ini nwo koko. Diki a siki mamgba omine na simebia, okimun tomonikiri mi be kuluma mi la”








