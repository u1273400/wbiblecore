


JON

Diepakumaye

	Jon be duko Ibi okwein mi Jizos Be diepakumame na ori ani simegbaso Tamuno be Okwein mi-e, ani, “Bo tombo so se mine na anga bo Be-e.” Diri mi bara na duko bara bu mi Ibi Okwein me ini nwo gieinme miese ani go bo berenibia oku na Jizos Be Ori ani Tamuno Be bereni Duaboromabo Be-e, Tamuno Toku Be, na obu ini nyana bereni mi buin boro dumo nyanabia (20.31) 
	Simegbaso Tamuno Okwein mi ani Jizos Be-e nwobe yemi diepakuma bere mi bugbiripumaye diepakumame. Ani dieme na Jizos Be ani Tamuno Be bereni Duaboromabo Be-e, Tamuno Toku Be Maa dukoaye ma dukoma aye ma, ari bugbiripumayema pufinji aye ma diebelemame. Mi pekere mi bu diri mi bie ton-apu Jizos Be bereni se, bo oria obudukoapu so oku mi dukome, anisiki isiapu ma ori na tuburu se o bereni dukuke. Beretibi ma 13 okimum 17 la giein kuromame Jizos Be na oria obudukoapu ma na nyana ibi nwengiboloma ini o kun din mi bu. Wa pikina Oria bukarakarama okwein ma na, o kon ini piri kubie kuroma okwein ma na nwo  orime ini o bakubabia sasobiri mi bu. Kuluma beretibi ma ini o kun oku na, berekon o piri mi na, ini o bakuba oku mi na piki oria fibusise mi na nwo dukome, pikina oria bu se obudukoapu ma die mi na, o fibusise boro siki.
	Sefi bu ini kun eremenibo ma bere mi (8.1-11) ini ania bu nwo sime ([ ]) elekima nwo chuame, aniatibi ton-a diri-a pamba bie na ini tatari piki sa okweinma bie bu na ani ofori-e, anisiki ton-apu ani se jin-anga bu gieime.
	Jon be simegbaso dumo mi na diepiriye nwo be ye mi duko kuromame Kraist Be bu bu; na mi diepiriye mi mioku ani saki me. Ini ani se Jizos Be damabo na Ori ani ateli mi-e, kokomaye mi-e, piki dumo mi-e nwo bereniapu ma pirime. Miese mi dieye mi tomoni ma buokorobia erechi, Jon be ene-ene bu dumo bie paka aye ma nwose toma okwein konme, se teme-anga be kokomaye nwo dieme. Aria bu ton-aye ani mengi, fituru, enekubu, ananadikidikibo be na oria anana ma na, piki elelenda oku sime ye na ania chingbolu ma na.

Beretibi Ma Oruru Bu Simeoku Mi

	Ye saki okwein 1.1-18
Jon Mengisarabo be na Jizos Be Oria tatari obudukoapu ma na 1.19-15 
Jizos Be belema nwengi firi ma 2.1 – 12.50 
Kuluma ene ma Jerusalem bie na, ani na kpekima nyo ma bun a 13.1 – 19.42
JON    1    
Kuluma okwein: Jin bu se tomoni ma die Galili ama mi bie  21.1-25
	
	


Dumo Okwein Mi
1
Tomonikiri mi ma temeka siki ngisi, Okwein Be ori omi-e; o Tamuno Be na omi-e, Tamuno Be na ori na pki gboriye-e 2Anibe saki mi ngisi Okwein Be Tamuno Be na omi-e. 3Obu bu Tamuno Be boro ye mamgba tememe teme ye mamgba o soka se teme gboriye so ofor-e. 4Okwein Be ani dumo mi be chuku-e, se min dumo mi enekubu oki bo tomoni mamgba pirime. 5Enekubu mi kanakana mi bie biapakame, se kanakana mi ma ngisi ani binmake.
	6 Tamuno Be oria okunwengibo be nwo seni firimame, Jon nwo chin bo be, 7bo enekubu mi gbolomaye nwo duko tomoni piribia erechi bo bo be, miese inimgba oku mi na se berenibia bara. 8Ori na obu na enekubu mike; o bo enekubu mi gbolomaye nwo duko-e bome. 9Min ani kokoma enekubu mi-e – tomonikiri mi bie so bo enekubu mi, se bia tomoni mamgba ogono sarama ye mi.
	10 Okwein Be anisiki mi bu tomonikiri mi bie omi-e, Tamuno Be obu boro piki tomonikiri mi tememe nwọ be soni tomonikiri mi o nemike. 11Ori oria ama nwo bome, okuma oria ama apu ma ini ori okike. 12 Ani simeoku-simeoku soni, dapu kokoma ori oki seni o berenime ini mi o kuro se piriye-e bo Tamuno awo nwọ so. 13 Tomoni yemiemie bara bu ini weri bo Tamuno awo nwo soke, dabo tomonikiri awo yiyi bara buke; Tamuno Be na minabuna ani inia Da-e.
	14 Okwein Be bo tomonibo some, se dikibugerere na kokomaye na obu beinme, o piki minea ogboku mine na angame. Wa oria boma mi orime, o min boma mi okime ani Dabo Be ngeri Toku bara bu.
JON    1    
	16 Oria opu dikibugerere bu o mine mgba belemame, dukoma dukoma belema o nwose wa pirime. 17Tamuno Be Mozizi be bu boro oloko mi pirime, okuma dikibugerere na kokomaye mi na Jizos Kraist Be bu boro bome. 18 Jin siki Tamuno Be orisa bo ma ofori-e. Oria gbori Toku Be kenge-e, ani Tamuno Be sime oku nwo sime bo be piki Dabo Be anga siki sime bo be, ori mi miese ini o nemisa ye-e.

Jon Mengisarabo Ḅe Oku Mi
(Matio 3.1-12; Mak 1.1-8; Luk 3.1-18)

	19 Jerusalem bie sime Ju bereton-apu ma na agbamieapu na, Livaiapu ma na, nwose Jon be firimame, se o gbelame, “Iri tubo?”
	20 Jon be o pekere dukuke nwo be yeke, okuma o belema duko inia toru finjime, na: “Mesaya Be irike.”
	21 Ini nwo gbelame, “Aniokuma, iri tubo? Ilaija be iri?” Jon be nwo perekeme, “En-en, Irike,”
	Ini nwo gbelame, “Ikiankorobo be iri?”
	O nwo pekereme, “En-en.”
	22 Ini nwo beme, “Aniokuma duko wa piri. Wa pekerebipi se mun wa firima apu ma piribia bara. I gbolomaye bu cheye i nwo be?” 
	23 Jon be pekere bu Aizaya ikiankorobo be dukoye me nwo dukome:
JON    1    
	24 Farisiapu ma se firima okunwengiapu ma, 25anisiki Jon be gbelame, “Iri nemikase Mesaya Beke anikanika Ilaija beke, piki Ikiankoroboke, nwo be okuma nde i gose mengi se nweni sarari ye? 
JON    1    
	28 Betani bie maa ye mamgba pakame, Jodan Toru mi bu irua pakapaka nyo mi ani Jon be mengi sarari nyo mi-e.

Tamuno Anana-Toku Ḅe

JON    1    
	32 Min ani Jon be chie onye mi-e: “A Teme Be orime, okuku bara nwose sobie korobo, se oria ogono chieme. 33A pa piki ma nemike na ori-e, okuma Tamuno Be, i firima na a mengi se nweni sara nwo be bo be, nwose i beme, ‘Teme Be korobo inibo ogono chiebia bo i nwo oribia ori mi Fiafia Teme be nwose mengi se nweni sarabia ye-e’. 34Ari ani orisam, se a duko o piriabe na, ori ani Tamuno Toku Be-e.”



JON    1   
	
	35 Anibe ene ba, Jon be na oria obudukoapu mama apu na pki anianga omi-e, 36O Jizọs Be orime o nwengi boroari siki. Se o nwo beme, “Be Tamuno Anana-Toku Be-e!”
	37 Mama obudukoapu ma o min mi duko oku nwo naa se Jizọs Be dukome. 38 Jizos Be vinpiki ini o dukoari oku ori se ini gbelame, O che doki-au?”
	Ini nwose o pekereme, “Nde nyo i anga, Rabai?” (Mi okwein mi fie aye, “Yediebo.”)
	39 O nwo pekereme, “O bu diki.” Ani ini obu so ori anga nyo mun ye-e, se ene mi bu kon siki mi nwo se ori na simeme. (Ani pa inein-a so pembe ye nwo lasam ene ogboin bu.)
	40 Jọn be dukoye mi naa se Jizos Be bu so mum mama apu ma be gboribo ani Andru be-e, Saimon Pita numbireowu be. 41Anikirikiri Andru be numbireowu Saimon be ori se duko o pirime, “Mesaya Be wa ori orisam.” (Mesaya fie aye ani “Kraist.”) 42 Anisiki mi o Saimon be okimun Jizos Be piri ye-e.
	Jizos Be o diki se nwo beme, “(Iya ere ani Saimon Jon ya be, okuma ini nwose i chinbia Kifas.” (Mi na Pita na gboriye-e ani fie aye “Dupari.”)

Jizọs Ḅe Filip Ḅe Na Natani-el Ḅe Na chinme

JON  1 -  2   
	46 Natani-el be nwo gbelame, Nazaret ama mi bie soni ibi ye pakabo be?”
	Filip be o pekereme, “Bo diki.”
	47 Jizọs Be Natani-el be o damaboari oku nwo ori siki, ori o gbolomaye bu now beme, “Be kokoma Izrel bo-e o bie iruo ofori-e!”
	48 Natani-el be o gbelame, “Nde i nemi oku?” 
	Jizọs Be pekereme, “I fig chin mi chuku simeari siki ari i orime, Filip be ma i chinka siki.”
	49 “Yediebo,” Natani-el be nwo pekereme, “Iri Tamuno Toku Be-e! Iri Izrel Amanyanabo Be-e!”
	50 Jizos Be nwo beme, “I berenisa ani fig chin mi chuku i sime siki ari i orime a nwose i be ye gose? I ibioku maa nengi-a ye oribia!” 51 Se o nwose ini beme, “A kokomaye duko o piriabe: omine oribia so mi finjibia se Tamuno enjelapu Tombo Toku Be ogono iwo na ideri na bia oku.”

Kena Ḅe Ereya mi

2      
Mama din karama ene bu ereya Kena ama mi bie kiri okime, ani Galili se mi bie. Jizọs
nyengi ma anianga bu simeme, 2se Jizos Be na oria obudukoapu ma na ini chinme ereya mi bu.  3Ini iru mamgba nwo bu so siki, Jizos nyengi ma nwose o beme, “Ini bari iru nyanake.”  
	4 “A mieba ye nwo duko i piri ma,” Jizos Be nwose a pekereme. “Iya siki ma lake.”
	5 Anisiki Jizọs nyengi ma duko firinwengiapu ma pirime, “Ori o be mie nwo be ye goyegoye omine ani mie”.
JON    2   
JON    2   
JON   2    
	11Galili bie Kena mi bie mi Jizos Be oria tatari bugbiripuma firi mi nwo nwengi ye-e, anianga ori oria boma mi nwo die pakumame, se oria obudukoapu ma o berenime.
	12 Min mi boro siki, Jizọs Be na nyongoro ma na, oria owuapu minapu ma na, piki oria obudukoapu ma na so Kapaniom mume, se boka din seni aninyo simeme. 


Jizọs Ḅe Oputekewari Mi Mume
(Matio 21.12-13; Mak 11.15-17; Luk 19.45-46)

JON   2    
	18 Ju bereton-apu ma vinpiki o damabo bere seni o gbelame, “Che bugbiripumaye i ineda nwo mie be, se diepakuma na i kuro nyaname se nwo sime ye mie?”
	19 Jizọs Be pekereme, “O min Oputekewari mi kan koroma, tere-a din bu a piki ani nama chiemabia.”
	20 “Tere-a din bu i piki ani nama chiema be?” ini nwose o gbelame. “Inein-fa kura mesi-oyi finji ani nwo okime se mi Oputekewari mi nwo nama!”
	21Okuma Jizọs Be bere dukori oputekewari mi ani oria oju mi-e. 
22 Ani miese ini fib u sisema siki, oria obudukoapu ma ani se biekoromame na min mi o duko borosam, se ini fiafiadiri mi berenime, piki Jizos Be duko ye na.
 
Jizos Ḅe Tomonibo be Simeoku Nemime

JON   2 –  3   
JON  2 -  3   
3
Juapu gbori tibinibo omi-e oria ere an Nikodimos,ori Farisiapu ma be gboribo-e. 2Gbori ene di bu o Jizos Be damamun se nwo seni o beme “Rabai Wa nemime na iri Tamuno Be se firima Yediebo-e I nwengiari bugbiripuma firma ineda nwo nwengibia bo ofori-e Tamuno Be inibo na simeka simeogbo.”
3 Jizos Be pekereme, “Kokomaye mi a nwo duko I piriabe ineda Tamuno Amanyanakiri mi oribia bo ofori-e ini kpoto inibo yika simeogbo.”
4 Nikodimos be gbelame, Nde senisa bo ini ineda kpoto nwo yibia oku? O bari ineda mun nyongoro ma furo bie so se ari main karama o yi eka siki!”
5 Jizọs Be pekereme, “Kokomaye mi a nwo duko i piriabe, na gboribo soni ineda Tamuno Amanyanakiri mi bie so eke, ini mengi na Teme Be na bu inibo yika simeogbo. 6Tombo mi ojumini bu ini inibo yisam, okuma Teme bu ini piki inibo yibia. 7Ani ibu gbiri puma ma na a nwose I beme na ini kpoto I yibia. 8Foru mi ani fie ania bubele anga nwo dame ani be fie mi I naame, okuma ani iweribo nyo na ani muari nyo na I nemike. Ani gbori bara mi ani sime Teme bu yibo goyegoye piri oku-e. 9Nde min mi ineda miebia oku? Nikodimos be now gbelame. 
JON    3   
14Eleogbo Mozizi be chi bu alapeleka se mie oruwu be dekichiema bara mi ani gbori bara ani ini seni Tombo Toku Be dekichiemabia ku-e 15miese o bereni bo goyegoye sime gbaso dumo nwo nyanabia bara 16Aniatibi Tamuno Be tomonikiri mi belema so okuma, ori aria gbori Toku Be se firimame, miese o berenibo goyegye fi eka bara, okuma sime gbaso dumo nwo nyanabia oku 17Aniatibi Tamuno Be oria Toku Be se tomonikiri mi firimakena o boberepelebo so-e okuma o bo ani duaboromabo nwo so-e.
18Toku Be berenibo goyegoye ini berepele inibo piri eke okuma o bereni ka bo goyegoye ini berepele inibo piri borosam, aniatibi o Tamuno ngeri Toku Be nwo bereike 19Mi berepele firi mi nwengi oku-e: enekubu mi tomonikiri mi bie bome, okuma tomoni kanakana mi re nwo belema tein enekubu mi nengime, aniatibi inia miemie-a ye ma siaye-e. 20 Si-a ye miebo goyegoye taraka se enekubu mi werimame se enekubu mi nwo damabo eke, aniatibi o bi eke oria si miemie-a ye ma bele paka. 21Okuma kokomaye mi nwo mieari bo goyegoye enekubu mi bie so bome, miese enekubu mi diepakumabia bara na Tamuno Be bipi poki bu ani ori oria firi nwo nwengi  ye-e. 

Jizọs Ḅe Na Jon Ḅe Na 
22Min mi boro siki Jizọs Be na oria obudukoapu ma na so Judia pekere mume, ori ani anga kele ini na simeme se mengi se ini sarame. 23 Jọn be soni Ainon mi bie mengisara simeme, Salim na kpeki nyo bu, aniatibi mengi opuma ani nyo bakame. Tomoni o damamun se o mengi se ini sarame. (24Ani ma ini Jon be se ikoli bie chu ka siki-e). 
JON    3  
JON    3 – 4  
27 Jon be pekereme, “Tombo nyanabia ye ofori-e, ani Tamuno Be bara boka sime ogbo. 28Omine na minabu na iya oyechieapu-e na a nwo beme na, Iri Mesaya beke okuma ini i seni o toroko pelema firimame. 29 Eremenibo ma nyana bo be ani ereyabo be-e ereyabo ikiabo be o kpekim achieme, se beri se pokime, o bie piki beleme ori ereyabo be puko nwo naa siki. Min bara mi, mi iya biebele mi weri kara oku mi-e 30Ori bo yesoteinbia, anisiki iri a bari opuma yeso eke.”

Sobie Bo Bo Ḅe
JON    4  
Jizọs Ḅe Na Sameria Eremeniḅọ Ma Na
4
  Farisiapu ma name, na Jizọs Ḅe tomoni nyana piki mengi se nweni sara tein Jọn be nengiabe. (2 Kokoma ye-e, Jizọs Ḅe bara na mengi se sara gboribo soni ofori-e okuma oria obudukoapu ma re-e.) 3 Jizọs Ḅe ini dukoari ye mi nwo naa siki, o Judia koroma so se vinpiki Galili mume, 4ori anainyo muari siki o Sameria ama mi bie borome.
5 Sameria bie Saika nwo chin gbori ama o bo nwo lame, ani Jekob be se yayo Josef be piri ele mi na kpekime. 6 Jekob olulu mi aninyo omi-e, se Jizọs Be o konsa nwengi mi be inyofa bu, olulu mi anga bu kponji sememe. Ani pa eneogboin biri lasam.
7 Sameria gbori eremenibo bo anianga mengi du-e bome, se Jizọs Be nwose a beme, “Mengi se okom a bu.”  (8 Oria obudukoapu ma so ama bie mun fiye fe-e musam.)
9 Eremenibo ma pekereme, “Iri Jubo-e, iri piki Sameria bo-e–aniokuma nde iri ineda i bara mengi bibia oku?” (Juapu bereni se Sameria bo se mengi bu omongo anikanika yefi efere nwose yefi duku eke.)
JON     4  
13 Jizos Be a pekereme, “Mi mengi mi bu bo goyegoye mengi piki inibo taribia, 14okuma a seni inibo piribia mengi bu bo goyegoye mengi bari ngisi inibo tari eke. A seni inibo piribia mengi mi inibo bie ideri mengi nwo sobia, ani dumo piri mengi nwo so inibo piribia piki sime gbaso dumo seni inibo piribia.”
JON     4  
16 Jizọs Ḅe nwose a beme, “Mun i de be chin, se ori na bo.” 
JON    4  
18 Sono-a owuapu i nwo sime borosam, se mioku irina anga bo be kokoma i deke i kokomaye duko i pirime.”  
19 Eremenibo ma nwo beme, “Ari orime, Senibo, iri ikiankoro bo-e. 20 Iya Sameria opu-a dapu ma mi tundu ogono mi ini Tamuno Ḅe teke-teke ye-e, okuma omine Juapu ma nwo beme, na Jerusalem bie mi wa Tamuno teke gbein ye-e.
21 Jizọs Ḅe nwọse a beme, “Eremeniḅọ i bereni, siki mi ani bobia tomonni bari mi tundu mi ọgọnọ na piki Jerusalem bie na kpereki Dabo Be teke eke. 22 Omine Sameriapu ma kokoma bara nwọse o tekeari bo be nemike; okuma mine Juapu ma wa tekeari bo be wa o nemime, aniatibi duaboroma mi Juapu ma bu ani weri bome.
 23 Okuma siki mi ani boabe, ani piki bolasam, ani Tamuno Teme Ḅe kuro bu tomoni bọrọ Dabọ Ḅe jokuma simebara seni o teke piki o biari kokoma tekebara mi se o piribia siki. 24 Tamuno Ḅe Teme-e, anisiki o Teme mi be kuro bu ngeri mi tomoni ineda o jokum simeoku se o tekebia ye-e.  
25 Eremenibọ ma nwọse o beme, “A nemime na Mesaya Ḅe o bobia, o bo siki o ye mamgba duko wa piribia.”
26 Jizọs Ḅe pekereme, “Iri ori-e, now iri na ọkwein-ari bo be.” 27 Ani gbọri siki mi bu Jizọs Ḅe oria obudukoapu ma vinpiki bome, ani opuma inia bugbiripumame, dokiobo ori na ori eremenibọ ma na ọkwein-abe. Okuma inia bu gbọribọ sọni a gbelake na, “I che bi-au?” Anikanika o gbela, “Che gose i ari na ọkwein-au?”
JON     4  
 31 Min siki mi bu ọbudukọapụ ma Jizọs Ḅe tekeabe, “Yediebọ, ye ọki fi!” 
32 Okuma o pekereme, “A fibia a nwọ nyaname, omine ani nemike.”
33 Ani ọbudukoapu ma saki inia ogboku gbela ye-e, se bipi se inia bu fiemaye nwọ ḅe na, “Nweni bọrọ fiye ọkiḅo o piri munọ?”
34 Jizọs Ḅe nwọ ini ḅeme, “Iya fiye ani i se firima ḅọ ḅe ḅereni ye mi nwọ mie, piki o seni i piri firima na nwọ nwengi karam-e. 35 Gbọri dukoye o nwo nyaname, ‘Inein-a akalu konme, anibo fiye souk siki mi la’. A duko o piriabe, omine ibioku seni ozu ma diki chinmgbolu ma ari kposam, piki souk siki mi lasam! 36 Soku aye ma now sokuari tomonibo be ini o gbein-abe, seni o fiaye ma nwo kobirima simegbaso dumo bie chuabe miese dipi bo be na sokuari bo be na gboloma se ḅieḅeleḅia bara. 37Dukoye mi kọkọmaye-e, na, ‘Gbọribọ dipime, jinḅọ sokume’. 38Ari o firima mu nomine dipi ka ozu bie fiaye sokume jin-apu mi ania bie firinwengi ye-e, okuma onine ania soye mi fime.”
39 Ani ama mi ḅie sime ton-a Sameriapu Jizọs Be ḅerenibe, aniatibi eremeniḅọ ma nwo beme, “A mie bọrọsa ye mamgba o duko i pirime.” 40Sameriapu ma o damabo siki, ini o tekeme na ori ini na sime, se Jizọs Be mama din se ini na simeme. 
41 Ton-apu o berenime oria okwein mi gose, 42se ini nwose eremenibo ma beme, “Mioku wa berenisam, i dukoe mi goseke, okuma mine so barana oria okwein naasam, se piki nemisam na ori ani tomonikiri mi be Dụaḅọromaḅọ ḅe-e

jizọs Ḅe Gbori Firitibidabo Yayo Gwome
JON     4 – 5   
JON     4  - 5    
JON     4 – 5   
49 Firitibidabọ be nwọse o beme, “Senibọ, i duko bo, i  nia be ma fi ka sime ogbo.”
50 Jizọs Be nwọse o beme, “Mun i nia be o dumobia!”  Nwenibọ be Jizọs Be kon o piri ọkweina bereni se mume. 51O so wari muari siki oria firinwengiapu ma ori na iria se duko o pirime, “I nia be o dumosam!” 
52 Nde siki Toku be bu saki kuroma o nwọse ini gbelame, se ini nwọ beme, “Bia eneogboin, gbori so biri bu ani ọfiri mi ọbu kanso ye-e”. 53Dawu be, anisiki se biekoromame, ani siki mi bu mi Jizọs Be nwọse o be ye-e na, “I nia be o dumosam.” Ani ori na o furo na bereni ye-e.
54 Min mi ani Jizọs Be main karama nwengi bugbiripuma firi-e o Judia so bo Galili mi lasiki.

Dapa Mi Aka Bu Gwọ Obi Mi

5
Min mi bọro se so Jizọs Be gbori tamuno alali gose Jerusalem mume
2 Jerusalem bie, anana bọko mi kpekima nyọ bu gobri sono-a iboma nyana dapa omi-e, Hibrubipi bu ini nwọse ani chinme Betzata.
JON    5   
5Gbọri  owubọ anianga simeme main fa kura mesi o nwọse obisam. 6Jizọs Be ori anianga bọlọlọ simeari ọku ọrime, o piki nemime na be bọ be ori obi bọlọ siki lasam ani o nwọse o be ye-e, “I gwọ bi-au?” 
7 Obi bọ be pekerme, “Senibọ, mengi mi pikiri siki, i se mun ania bie koromabia bọ a nyanake; a bukurọma mun ania bie koro-e muari siki, jinbọ tatari i bọrọ mun ania bie korosam”.
8 Jizọs Be nwọse o beme, “sise chie, iya etera deki se nwengi so.” 9Anikirikiri tomonibo be bu ibime; ori oria etera mi deki se nwengi sọme.
Min mi mie eni mi inyọsara Ene-e, 10ani Ju beretọn-apu ma dukoini gwọ bọ be piri ye-e, “Mi Inyosara Ene-e, ani minea Oloko na kurake I iya etera nwọ deki”
11 O pekereme, “ I mie seni ibu ibi bọ be nwọse I beme, ari iya etera deki se nwengi so.”
12 Ini o gbelame, “ Iya etera deki se nwengi so nwọse I be bọ be tubọ?” 
13 Okuma bu ibisa bọ be o Jizọs Be nemike, aniatibi tomoni ogbo anianga omi-e, se Jizọs Be deinma inia ogboku paka some. 
 14 Min mi bọrọso siki, Jizọs Be Oputekewari mi bie ori ọrime, se nwọse o beme, “Poki, mioku ibu ibisam bari jin si mie ma anika ọkuma sitein ye ibu pakabia.”
15 Anisiki tomonibọ be somun duko ju bereton apu ma pirime na Jizọs Be mi o gwọ ye-e. 16 Min mi erechi ini saki buọ se Jizọs Be chuame, aniatibi ori Inyosara Ene bu, bu gwọ firinwengime. 17 Jizọs Be ini pekereme, “I Da be o siki mamgba firinwengiabe, iri soni a nwengibia.”
18 Mi ọkwein migose ju beretọn-apu ma piki o babia ọku nwọ be ye kengeke, ọkuma o piki nwọ beme, na Tamunọ Be Dawu-e, se mi bara mi bu ọbu se Tamunọ Be otomasam.

JON     5  

JON     5   
24 “Kọkọmaye a nwọ duko o piriabe: iya ọkweinma naa, se I se firima bọ be berenibọ goyegoye Simegbaso dumo nyaname. Ini beresi kọn inibọ piri eke, okuma inibọ fib u bọrọ mun dumo bie sosam. 25 Kọkọmaye a nwọ duko o piriabe: siki mi ani boabe – siki mi ani bosam – fiapu ma Tamunọ Tọku Be pukọ nabia siki mi, se ani naa apu ma ini dumobia. 26 Dabọ Be na minabu na ani dumo piribọ-e, ani gbọri bara bu, o piki miese oria Tọku Be sọni piki dumo piribọ sọsam. 27O piki berekọn kurọ mi seni Tọku Be pririsam na o berekon, aniatibi ori ani Tombo Toku Be-e. 28Ye min mi obu gbiripumama siki mi ani boabe idupu ma bie sime fiapu mamgba o puko naabia siki mi 29se ini inia idupu ma bie pakabobia: ibiye mieapu sise mun dumogbamaso bie sobia, se siye mie apu ma sise se ini beresi pele ini piribia.  

Jizọs Ḅe Onyechieapu Ma
JON     5 
31 “A nemikase ngeri onyechie ibu piri okuma, a duko ye mi kọkọmaye-e nwọ be bara ini nwọse ani ọki eke. 32Okuma jinbọ omi-e onyechie I piriari bọ, a piki nemime na ori ibu dukoari ye mi kọkọmaye-e. 33Ominea okunwengiapu ma o nwọse Jọn be firimame, se ori onyechie kọkọmaye mi pirime. 34 Ani beke na tomonibọ onyechie I pirika pirika ọkuma a min mi dukome miese o pa duabọrọma nyanabia bara. 35 Jọn be, kọri se piki biari tọnijie simeọku ani o simeọku-e, boka kala siki bu o bime omine o bie sime enekubu mi gose biebele 36Okuma onyechie I piribọ a nwọ nyaname, dubatein Jọn be chie onye mi nengi bọ: a nwengiari firima, I Da Be se I piri nwengi nwọ be-a firima onyechie I pirime na I Da Be mi I firima ye-e. 37 Ori I se firima Dabo Be ngeri piki onyechie I pirime. O pukọ ngisi ma o naake, o tọrukubu sọ ngisi ma o piki orike, 38ma o piki oria ọkwein mi seni ominea kubiemgbọlu ma bie werike, aniatibi o seni firima bọ be omine o berenike. 
39 O Fiafiadiri ma dawọme, aniatibi o koromame na aria bie mi o dumogbaso mi nyanabia ye-e. Maa gbọri Fiafiadiri ma sọni piki ibu bere dukome! 40Ani sọni o bereni se I damabo dukuke, miese o dumonyanabia bara.
41 “Tomoni I tokoni a nwọ dọkike. 42 Okuma o simeọku a nwọ nemime, a piki nemime na ominea bie bu o Tamunọ belemake. 43I Da Ḅe ere na kurọ na se bo ọkuma, omine inibọ ọkibia. 44 Nde omine ineda I berenibia ọku, o nwọ jinbọ jinbọ bara tokoni na osi na nyanabia ọku dọkiari siki, ọkuma ori gbọri Tamuno Ḅe bara bo tokoni o nwọ dọkike. 45Ani simeọku simeọku sọni, o koroma ma na a bere seni o punumabia I Da be tọrọkọ. Mozizi be mi bere se o punumabia bọ be-e, ani o kubie se bugbanabọ be. 46O nemikase kọkọma Mozizi be ḅerenime nwọ be ọkuma, iri sọni mgbọku omine I berenisam, aniatibi ori I gbolomaye nwọ gieinme. 47Okuma o nwọ giein ye mi o nwọ bereni ka siki, nde omine ineda a dukoye mi ḅereniḅia ọku?”
JON     5  - 6 
Jizọs Ḅe Fiye Se Owuapu Bu Oyi-Ma Ende Finji Na Oyiasi Pirime  
(Matio 14.13-21; Mak 6.30-44; Luk 9.10-17)

6
JON     6 
4Sababọrọ Alali mibe siki mi be siki mi kpekisam. 5Jizọs Ḅe o nyọ diki kelemame, se ọrime nab aka tomonikpo o damaboabe, o nwọ seni Filip be beme, “Nde anga wa ineda minea tomoni mamgba karabia fiye nwọ febo be?” (6O min mi nwọ dukome se Filip ḅe dadikiḅia  erechi o jokuma miebia ye o nemi waraḅe).
	Filip ḅe pekereme, “Ḅọḅọ kala ye kenge nwọ ọkibia sọ, ani igbiki oyiasi se febia fituru nwọ nengibia.”
	8 Obudukoapu ma be gbori ḅọ Andru, Saimḅọn Pita numbireowu be nwọ ḅeme, 
9“Gbọri owutọku mianga omi-e, sọnọ-a bali fituru okpokpo na mama inji awọ na o nwọ nyaname. Okuma ari ḅọrọ nde anga la be, nwọ sime tomonikpo ḅu.”
JON     6   
JON     6 


Jizọs Ḅe Mengi Ogọnọ Nwengime
(Matio 14.22-33; Mak 6.45-52)

	16 Saso sọ siki ọbụdụkoapu ma ideri dapa mi sime nyọ mume, 17 arụ ḅie ḅụkụlọ, se dọkụ dapa mi saba Kapaniọm nwọ daabe. Ene pula-pulabe se Jizọs Be pa pikibo ini lake. 18 Anisiki mi bu, kurọ fọru miese ọnungo pakabo mengi mi pikirime. 
19Obụdukoapu ma tere anikanika inein-a tombi pembe ye nwọ dọkusam, ini Jizọs be mengi ọgọnọ nwengi aru mi kpekimari ọku nwọ ọri siki inia balafame. 20Jizọs Be nwọse ini beme, “O balafa ma iri-e!” 21Ini bime ini ori oki aru mi bie sein, okuma ani kirikiri aru mi mun ini muari poku mi bie some. 

Tomoni Ma Jizọs Ḅe Dokime
	22 Anibe ene ba, dapa mi bu isi pekere sime tomonikpo mi orime, na gbori aru kenge mi anianga sime ye-e. Ini nemime na Jizọs Be ma ori aru mi bukulo se obudukoapu ma na soke, okuma ini o koroma some. 23 Taibirias bu jin aru bo poku mi bie some, ani Nyanabo Be miebaka be so siki, tomonikpo mi fituru fi anga mi na kpeki nyo bu. 24Tomonikpo mi bo ori na, Jizọs Be na oria obudukoapu ma na anianga ini bari ofori-e nwọ be siki, ini ari aru ma bukulo se Kapaniom mun o dokime.

Jizọs Dumo Fituru Be
	25 Tomoni ma dapa mi be isi pekere bu Jizọs Be dokibo ori siki ini nwọse o beme, “Yediebo, nde siki I bo mianga la?”
	26 Jizọs Be pekereme, “A kọkọmaye mi duko o piriabe: omine I dokiabe aniatibi o fituru fi piki o bi ye mamgba nwọ nyana bome nwọ be ye gose-e, omine a nwengi bugbiripuma firima kain bome nwọ be ye goseke. 27 O firinwengi sibia fiye nwọ piri ma, ani nakaraka, o firinwengi sime gbaso dumo fiye mi nwọ piri. Mi fiye mi ani Tombo Tọku Be se o piribia ye-e, aniatibi Tamunọ Dabo Be, ori o tonme nwọ be elekima seni obu chuasam.”
JON     6 
	29 Jizọs Be ini pekerme, “Mi ani Tamuno Be bi na o mie nwọ be ye mi-e, o seni o firima bo be o nwọ bereni.”
	30 Ini pekereme, “ Che bugbiripumaye I nwọ mie be miese wa ori se I berenibia oku? Cheye I nwọ mie be? 31 Minea opuadapu ma eleogbo bu mana nwọ fime, fiafiadiri mi duko bara bu, ‘O sobie bo fituru nwọse ini piri se ini fime’.” 
	32 Jizọs Be nwọ beme, “A kọkọmaye duko o piriabe, Mozizi be se o piri ye mi sobie bo fituruke; I Da be mi kokoma sobie bo fituru mi nwọse o piri ye-e. 33Aniatibi Tamuno Be piri fituru mi ani ori-e Sobie korobo se, piki dumo seni tomonikiri mi piri bo be-e.”
	34 Ini o bara bime, “Senibo, mi fituru mi se siki mamgba wa piri.
	35 Jizọs Be nwọ duko ini pirime, “Iri ani dumo fituru Be-e, I damabo bo goyegoye buru bari inibo tari eke I bereni bo goyegoye inibo puko bari samina eke. 36Mioku, a duko o pirisam, na omine I orisam, okuma o bereni dukuke. 37I Da be seni I piri bo goyegoye I damabobia. Ari ngisi I damabo bo nwọ desin eke, 38 aniatibi a sobie koro bome I se firima bo be biye nwọ miebia erechi, iri bi barake. 39Min I se sein bo be bioku-e, na o se I piri apumamgba bu a gboribo soni fama ma, okuma na ari inimgba sisema-e kuluma ene mibu. 40Aniatibi min I Da be bi oku mi-e na Toku Be ori se o bereni apu mamgba simegbaso dumo nwọ nyana. A piki na fib u ini sisemabia kuluma ene mi bu.”
JON     6 
	43 Jizọs Be pekere se nwọse ini beme, “O bari ominea ogboku mbụrụmbụrụma. 44Gboribo soni ineda I damabo eke I se sein bo be barana inibo jinebo I pirika simeogbo, a piki fib u inibo sisemabia kuluma ene mi bu. 45 Ikiankoroapu ma gieinme, ‘Tamụnọ Be o ye seni tomoni mamgba telimabia.’ Dabo Be dukoye na seni o bara ye dawo bo goyegoye I damabome. 46 Min mi ani fieke na Dabo Be orisa boo mi-e, Tamuno Be sime nyọ bu ḅo ḅọ be ori kenge mi Dabo Be orisa ye-e. 47A kokomaye duko piriabe: bereni bo goyegoye simegbaso dumo nyaname. 48 Iri dumo fituru be-e. 49Ominea opuadapu ma eleogbo bu mana nwọ fime, okuma ini fime. 50Okuma sobie koro bo fituru mi sime bara ani fib o goyegoy fi eke. 51 iri ani sobie bo dumo fitru be-e. Mi fituru mi fib o sime sime, inibo dumo gbasobia. A seni inibo piribia fituru mi fi ani iya ojumini mi-e, miese tomonikiri mi dumobia erechi.”  
	52 Min mi igani na berejinea na inia ogboku nwọ deki bome. Ani ini jinbo-jinbo gbela ye-e “Nde be bo be oria ojumini se wa piri se wa fibia oku?”
	53 Jizọs Be nwọse ini beme, “A kokomaye duko o piriabe na: o nemikase Tombo Toku Be ojumini mi se fiye mie fi ka piki oria pulo mi buka okuma, o dumo nyana eke ominea bie bu.
JON     6 
JON     6 
	59 Jizọs Be min mi nwọ dukome o Kapaniom bie, tekewari mi bie yetelimari ogbo.

Simegbaso Dumo Okwein ma

	60 Oria ọbụdukoapụ ma be ton-apu min mi naa se nwọ beme, “Mi dieye mi opuma kurome, Tubo ineda ani poki be?”
	61 Duko o pirika bu Jizọs Be nemime na ini min mi gose mbụrụmbụrụabe, ani o nwose ini be ye-e, “Min mi ani o miese o barasin-au? 
62 Aniokuma, o boro nemikase Tombo Toku Be pikiso iwo o sime se bo nyo mi munbia be ye mi ori okuma nde ominea bu ani simebia oku? 
63Tamuno Teme mi ani dumo piriari ye mi-e, ngisi tomonibo kuro mi ani yebu ofori-e. A duko o pirisa okweinma ani dumo piri Tamuno Teme mi okiboari ye-e. 64Ani soni ominea bu dapu berenike.” (Anibe saki mi ngisi, Jizọs Be bereni ka apu ma ori ini nemime, piki o seni ibafibia bo be na.) 65O piki bari duko ini pirime, “Min mi a gose nwọse o be ye-e na, I damabobia gboribo so ofori-e Dabo Be ani mie sarasarama inibo  pirika sime ogbo.”   
JON     6  - 7 
	68 Saimon Pita be pekerme, “Nyanabo, wa so tubo damamun be? Iri mi sime gbaso dumo piripiri okweinma nyana bo be-e. 69 Se mioku wa bereni piki nemisam na iri ani Tamuno Be sime nyo bu bo Fiafia Bo be-e.”
	Jizos Be ini pekereme, “Iri omine oyimapu finji ma now seleka? Ani soni ominea bu gboribo oru-e!” 71 Judas be gbolomaye ani o dukoari ye-e, Saimon Iskariot ya be. Aniatibi Judas be, ori oyimapu finji ma be gboribo-e nwo be soni, ori mi o seni ibafibia o be-e.

Jizọs Ḅe Na Oria owuapuminapu Ma Na 
 
7
 Min mi ḅọ siki, Jizọs Ḅe o Galili bie nyonyomume, o bike o Judia bie nyonyomun, aniatibi anianga sime Ju bereton-apu ma o babia bara nwo dokiabe. 2Ikowari Alali mi kpekisam, 3ani Jizọs Be oria owuapuminapu ma nwose o be ye-e, “Mianga mi weriso se so Judia mun, miese iya obudukoapu ma I nwengiari firima oribia oku. 4Inibo nwengiari firi now boibia gboribo so ofori-e, ini ibioku se inibo nemi inibo now biabe bebe. I maa ye ma mieabe nwo be siki, ye bebe tomonikiri mi I gbolomaye now nemi!” ( 5Oria owuapuminapu ma soni ini o berenike.)
Jizọs Be nwose ini beme, “Iya siki mi ma lake. Okuma omine siki goyegoye omine na ibime. 7Tomonikiri mi ani ineda tarake se o werima eke, okuma ani taraka seni I werimame, aniatibi a siki mamgba duko ani piriabe na ania miemieaye ma sime. 8Omine pa alali mi mun. iri mi alali mi a mun eke, aniatibi iya siki mi ma lake.” 9 Ori oko be se Galili bie simeme.
JON     7 
Jizọs Ḅe Ikowari Alali Mi Bie Simeme

	10 Oria owuapuminapu ma alali mi mun so siki, Jizos Be soni o mume, ani simeoku simeoku soni, o bupakumake, okuma o boima mume. 11Ju bereton-apu ma alali  mi bie ini o dokime. Ini nwo gbelame, “Nde ori?”
	12 Tomonikpo mi opuma o se miniminima okweinme. Dapu nwo beme, “Ori ibi tombo-e.” Isiapu ma nwo beme, “En-en,ori obori se tomoni ma chin-abe.” 13 Okuma belema obu bere duko bo ofori-e, aniatibi ini Ju bereton-apu ma diki balafamame. 
	14 Kalaye lonme, alali mi mun maju gbasi la, ani Jizọs Be somun Oputekewari mi bie saki yedie ye-e. 15 Ani opuma Ju bereton-apu ma bugbiripumame, se ini nwọ beme, “Nde Be Tombo Be miese opuma ye nemi oku, o diridawowari mun ka siki? 
	16 Jizọs Be pekereme, “ I barakubuye a nwọ dieke, okuma Tamunọ Be ani I se firima ḅọ be ḅara mi ani ḅo ye-e. 17 Bereni se Tamunọ Be biye miebia bo goyegoye nemibia, a dieari ye mi Tamunọ Be bara bon a, anikanika I barakubu kurọ bu a weri ọkwein etubo. 18 Mina kuro bu weri ọkwein doki bo be, ori o barakubu boma nwọ dokiabe. O se sein bo be boma nwọ dokiari bo be, o karakarame, iruo o bie ofori-e. 19 Mozizi be Oloko mi seni o pirime, ori ani seni o piri ka? Okuma ominea bie gboribo soni Oloko mi dukoye mieke. Nde o gose I ba dokiari ye?”  
	20 Tomonikpo mi pekereme, “Siteme I bie omi-e! Tubo I ba doki-au?”
JON     7 

Mesaya Ḅe Ori?
	25 Jerusalem apu ma be dapu nwọ beme, “Be ani beretọn-apu ma babia erechi dọkiari bo be ori ka? 26 Diki! Ori ama ogbo sime ọkwein-abe, se gbọribọ sọni yedujo o punumake! Ani bọrọ nwọ paka-au na ini kọkọma nemisam na be bọ anga wa nwọ nemi warabe.”
	28 Jizọs Ḅe Oputekewari mi bie yediari ogbo, o gele pukọ bu nwọ beme, “O kọkọma I nemi se piki a weri bo anga nwọ nemi wara-au? Okuma iri ngeri iya kurọ se boke. I se firima bo be, kọkọmayemiebo-e, omine o nemike, 
29 okum iri o nemime, aniatibi obu a weri bome, ori mi I se firima ye-e”.
	30 Anisiki ini o kumbia bara nwọ sokime, ọkuma gbọribọ sọni bara se o lamake, aniatibi oria siki mi ma lake. 31 Okuma ton-apu tomonikpo mi bie o bereni se nwọ beme, “Mesaya Be bọbia siki be ḅọ ḅe miesa ḅugbiripumayema nengi aye o nwọ mie ḅe?”

Nyọkoruapu Ini Nwọ Firima Jizọs Ḅe Kun-e Mume
	32 Farisiapu ma bo tomonikpo mi Jizọs Be gbolomaye bu miniminima maa ye ma ọkwein-ari bara mi nwọ na siki, ini na tibini agbamieapu ma na da nyọkoruapu nwọse firimame Jizọs Be kunbia erechi.  33 Jizọs Be nwọse ini beme, “A kele omine na sime bọlọmabia, anisiki a so  i se firima bọ be damamunbia. 34 Omine i dokibia, ọkuma omine I ori eke, aniatibi omine ineda a simebia nyọ mi mun eke.”
JON     7 
JON     7 

Dumo-piri  Ideri-a Mengi

	37 Alali mi be kuluma ene mi se piki kurọ tein ene mi, ani ene mi bu Jizọs Be sise chie se gele pukọ bu nwọ beme, “Mengi pukọ taribo goyegoye I damabo se bu. 38 Fiafiadiri mi duko bara mi bu, ‘I bereni ḅọ goyegoye, ideri-a mengi iniḅọ  kuḅiemgbọlu bu sara pakaḅoḅia,’  39 Jizọs Be Teme Be gbolomaye bu min mi dukome, ani o bereni apu ma nyanabia ye mi. anisiki mi bu Teme Be ma ini o se tomonikiri firimake, aniatibi Jizọs Be ma o fibu sise mun oria boma mi bie sọke.

Tomoni Ma ogboku Sime Pua Mi

	40 Tomonikp mi bie sime ton-apu mi o duko ye mi na se nwọ beme, “Be ani kọkọma Ikiankorobọ be-e!”
	41 inia bu dapu nwọ beme, “Mesaya Be ori-e!”
JON     7 - 8

Ju Bereton-apu Ma Be Berenika Mi
	45 Nyọkoruapu ma vinpiki mun siki, tibini agbamieapu ma na Farisiapu ma na nwọ se ini gbelame, “Nde o gose ori oki boka ye”
	46 Nyọkoruapu ma pekereme, “Jin siki Be tombo be ọkwein ọku ọkwein sa bo ofori-e!”
	47 Farisiapu ma nwọse ini gbelame, “Omine soni ori obori se o chin? Bereton-apu ma bie anikanika Farisiapu ma bie o bereni se o nemi boo mi? 49 Mina tomoni ma Mozizi Oloko mi ini ani nemike, anigose Tamuno worinime sime ini pririme!”
	50 Nikodimọs ani Farisiapu ma be gboribo-e, din se Jizọs be damamun bo be. Nwọse isiapu ma beme, 51 “Minea Oloko sime bara bu wa ineda berekon tomonibo bara sima eke ma wa o bipi naa ka sime ogbo, piki o mieye nwọ doki pakuma bo ka sime ogbo.”
	52 Ini o pekereme, “Iri soni Galili bo? Fiafiadiri mi dawọ, ani ibu okorobia na ngisi Galili mi bie ikiankorobo pakaboboko.”

Sefi Bu Ini Olo Eremenibo Ma

8
 Se ori bobo so mina wari mume, ọkuma Jizọs Be so Olivs Tundu mi ọgọnọ mume, [2 Anibe ene ba be ded funfun bu o vinpiki Oputekewari mi bie mume. Tomoni mamgba kobirima o kelemame, se o kponji sime se saki ye seni ini dieme. 3 Oloko dieapu ma na Farisiapu ma na ini sefi sime gbori eremenibo nwọ kun bome, a miese ari inimgba tọrọkọ chie simeme. 4Ini nwọse Jizọs Be beme, “Yediebo, ma eremenibo ma a sefiari ogbo ini a kunme. 5 Minea Oloko mi bie Mozizi be o tonsam na ini ọko sime eremenibo nwọ gbin ba. Mioku, iri nde I duko oku?” 6 Ini min mi dukome se dientu Jizọs Be piribia erechi, miese ini bere se o punumabia bara. Okuma Jizọs Ḅe tu se o bara tumgbali se kiri ye gieinme. 7 Ini aninyọ chie sime bere seni o gbelari ogbo, ori obu chiema se nwọse ini beme, “ Ominea bie ma si mie ka bo goyegoye ye inibo tatari dupari mi nwọse a gbin.” 
JON     8
	11 A nwọ pekereme, “Gboribo soni ofori-e, senibo.” 
	Ani ọkuma, ibime, “Iri soni a berekọn I bara simake. So, ọkuma bari si mie ma.”]

Jizọs Ḅe Tomonike Mi Ḅe Enekubu-e

	12 Jizọs Ḅe pikina ọkwein Farisiapu ma pirime. “Iri tomonikiri mi be enekub mi-e, I duko nwengibo goyegoye dumo mi be enekubu nwọ nayanbia se inibọ ngisi kanakana bie nwengi eke.”
	13 Farisiapu ma nwọse o beme, “Mioku iri bara na onyechie ibu piriabe I dukoari ye mi, yebu ofori-e.”
JON     8
18 Ari onyechie ibu pirime, i se firima Dabo Be piki onyechie i pirime.”
	19 Ini o gbelame, “I Da be ori nde anga omi?”
	Jizọs Ḅe nwọse inik pekereme, “Omine I nemike i Da be so o piki o nemike. Omine i nemi ọkuma, o piki i Da be so nemibia.” 
	20 Jizọs Ḅe min mi mgba nwọ dukome ori Oputekewari mi bie yedieari ogbo, ini diepiriaye igbema koroma koroma bie mi bu. Se o kun gbọribọ sọ ofori-e, aniatibi oria siki mi ma lake.

Omine Ineda A Muari Nyọ mi Nwọ Mun Eke

	21 Jizọs Ḅe piki nwọse ini beme, “A sobia omine i dokibia, ọkuma omine ominea si ma bie sime fibia. Omine ineda a muari nyọ mi mun eke.”
	22 Ani Ju bereton-apu ma nwọ be ye-e, “O nwọ beme, wa ineda o muari nyọ mi nwọ mun eke. min mi ani fie-au  na ori obu babia?”
	23 Jizọs Ḅe pekereme, “Omine mi chukuju mi o weri pakabo ye-e, ọkuma iri ọgọnọju mi a weribo ye-e. Omine mi tomonikiri mi bie mi o weribo ye-e, ọkuma iri a mi tomonikiri bie weri boke. 
24 Min mi gose mi a duko o piriariye-e na omine ominea si ma bie sime fibia, ‘Iri Ani Iri-e,’ nwọ be ye mi o nwọ berenike bebe, ominea si ma bie mi o sime fibia ye-e.”
JON     8
	27 Ini kainboke, na o Dabo Ḅe gbolomaye nwọ duko ini piriabe. 28Ani Jizọ Be nwọse ini be ye-e, “O Tombọ Toku Be nwọ deki chiemabia siki, mi o nemibia ye-e na ‘Iri Ani Iri-e’; anisiki mi o nemibia ye na iri I barakubu bu mie ye ofori-e, ọkuma Dabo Ḅe se I die ye kenge mi a dukoari ye-e. 29 I se firima bo be piki iri na omi-e; na ori ibu barasin se ari ngeri simeke, aniatibi a siki mamgba o bubeleye miemieme.”
	30 Jizọs Ḅe dukoari ye ma nwọ na tọn-apu o berenime. 

Furo-awọ Na Omoni Na

	31 Ani Jizọs Be nwọse o bereni Juapu ma beye-e, “Omine a dieari ye ma mieme nwọ bebe omine kọkọma iya obudukoapu-e. 32 o kọkọmaye mi nwọ nemibia, se kọkọmaye mi miese omine ngeri ominea bu ma nyanabia.”
	33 Ini nwọ pekereme, “Mine Ebraham furo bie awọ-e, wa omoni so pirisa bo ma ofori-e. Cheye ani ọkuma I nwọ fie-au, nwọ be na, ‘Omine obu nyanabia’? ”
JON     8
	39 Ini o pekereme, “Minea da ani Ebraham be-e.”
	Jizọs Ḅe ini pekereme, “Omine nemikase kọkọma Ebraham awọ-e nwọ be ọkuma, o nwengi firi ma mgbokuo nwọ nwengisam. 40A bebema miesa ye mamgba ani Tamuno Ḅe bipi a naasa kọkọmaye mi nwọ duko o piri, ani soni omine I ba dokiabe. Ebraham be o nwọ sime ye nwọ mieke! 41Ominea da be mieye mi o mieari ye-e.” 
	Ini nwọ pekereme, “Tamuno Ḅe na minabu na kenge mi wa nyana Dabo Be-e, mine ani oria kọkọma awọ ma-e.”
	42 Jizọs Ḅe nwọse ini beme, “Tamuno Be nemikase kọkọma ominea Da-e nwọ be ọkuma, omine I belemabia, aniatibi Tamuno Be bu a weri bome, se mioku a mianga omi-e. Iri ngeri iya kuro bu boke, ọkuma ori mi I se firima ye-e. 43 Nde o gose a duko ye nwọ kainbo ka ye? Aniatibi omine ineda inema a se bo oku mi nwọ pokike. 44 Omine ominea da Oru be awọ-e, o biabe omine ominea da be biariaye ma nwọ duko nwengi. Saki mi ngisi ori mini bo-e, o kọkọmaye mi ju nwọ sọsọke, aniatibi kọkọmaye o bie ofori-e. ori iruo kọn-ari siki ori na sopakaye, mi o mieari ye-e, aniatibi ori iruo bo-e, piki iruo mamgba be dabo-e. 45 Okuma a kọkọmay mi nwọ dukome, ani mi miese omine I bereni ka ye-e. 46 Ominea bu tubo gboribo ineda duko be na iri a siye miesam? A nemikase kọkọmaye mi nwọ duko ọkuma, nde ani ọkuma o gose bereni ka ye? 
47 Tamuno Be bu weri bo bo be, Tamuno Be ọkwein ma pokipokime, omine ani simeoku-simeoku soni o Tamuno Be bu boke, min, mi miese o poki duku eka ye-e.” 
JON     8
JON     8
Jizọs Ḅe Na Ebraham Ḅe Na

	48 Ini Jizọs Be gbelame, “Wa karakaraye duko ka nwọ be na iri Sameria bo-e, na siteme piki I bie omi-e?”
	49 Jizọs Be pekereme, Siteme I bie ofori-e. Ari I Da be osime, ọkuma omine I osike. 50 Ari osi doki ibu pirike. Ani dokiari gboribo omi-e, o piki I ju sọ se berekon-abe. 51A kọkọmaye duko o piriabe: iya dieye mi miebo goyegoye ngisi inibo fi eke.”
	52 Ini nwọse o beme, “Mioku mi wa kọkọma nemi ye-e na siteme I bie omi-e! Ebraham be o fime, ikiankoroapu ma piki fime, aniso iri nwọ beme, na iya dieye mi miebo goyegoye inibo ngisi fi eke. 
53 Minea da Ebraham be o fime I okika na I opusotein Ebraham be nengime?  I ọkọ ọki? Ikiankoroapu ma ini fime. I koroma bara iri tubo?”
	54 Jizọs Be pekereme, “a nemikase osi se ibu piri nwọ bi ọkuma, I barakubu osi mi, ani papaya nwọ sobia. I Da be mi osi se I piriari ye-e – o be na ominea Tamuno-e nwọ be gbori bo be. 55Ma omine o nemike iri ari o nemime. A nemikase be na iri o nemike nwọ be okuma, ari o juo iruo konbo nwọ sobia, okuma ari o nemime, a piki oria okweinma duko ye nwọ mieme. 56 Ominea da Ebraham be o biebeleme na ori iya bo siki mi nwọ oribia ori ani ori se biebeleme.”
	57 Ini nwọse o beme, “Kura mesi-oyi finji kenge soni ma I lake – okuma Ebraham be re mi I orisa ye-e?”
	58 Jizọs Be pekereme, “A kọkọmaye duko o piriabe, na ma ini Ebraham be yi ka siki ngisi, ‘Ari omi-e’.”
JON     8 - 9

Jizọs Ḅe Ini Tọrumgbọlupun Bu Yi Owubọ Gwọme

9
 Jizọs Ḅe nwengima muari ogbo, o tọrumgbọlupun bu ye gbori owubọ nwọ orime. 2 Oria obukukoapu ma o gbelame, “Yediebo, tubo mie sib u ini torumgbolupun bu be owubo be yi? Oria si muno anikanika o yiapu ma be si?”
	3 Jizọs Ḅe pekereme, “Oria torumgbolupun mi ani oria sin a mie gboloma nyanake, piki o yiapu ma si soni o torumgbolu ma punmake. Okuma o torumgbolu ma punme, miese Tamuno kuro mi obu ania firi nwọ nwengibia bara-e. 4 Ani pa enekaka bu omi-e nwọ be siki, wa I se firima bo be firi mi nwọ nwengibia, din boabe gboribo so ineda firinwengi eka siki. 5 A tomonikiri simeari siki, iri tomonikiri mi be enekubu-e.”
	6 Jizọs Ḅe min mi nwọ duko so siki, o fula se kiri sarame, ani se abain mi na wọlọmame se ani seni tombo be torumgbolu ma abakalame 7se nwọse o beme, “Mun Sailoam Dapa mibie I toru sikiri.” (Mi ere mi fie aye “Firima.”) Ani tombo be mun ye-e, o toru sikiri, se ye ori bu vinpiki so ye-e.
	8 anisiki ori na kpekima anga-apu ma na borosa siki o ye ọmgbọ-mgbọ bara bo be ori ka?”
	9 Daba nwọ beme, “Ori bo be ori-e,” okuma isiapu ma nwọ beme, “En-en, orike; o papa ori na kikiname.”
	Ani tombo be beye-e, “Iri tombo be-e.”
	10 Ini o gbelame, “Nde I torumgbolu ma miese finji oku?”
JON     9
	12 Ini nwọ gbelame, “nde ori?”
	O nwọ pekereme, “A nemike.”

Farisiapu Ma Mi Nweni Gwọ Mi Tibi Nwọ Nemi Dokime

	13 Anisiki ini borosa siki torumgbolupun bo be nwọ oki mun Farisiapu ma pirime. 14 Jizọs Be abain kpo se nweni bo be torumgbolu ma finji ene mi Inyosara Ene-e. 15 Farisiapu ma anisiki piki torumgbolu finji bo be gbelame, o miese o torumgbolu finji oku mi. O duko ini pirime, “Ori abain se I torumgbolu ma abakalame anieso, ari I toru sikirime, se mioku a yeorisam.
	16 Farisiapu ma be dapu nwọ beme, “Min mi nwọ mie ḅo ḅe Tamuno bu bo boke, aniatibi ori Inyosara Ene be Oloko mi kokoke.”
	Ani simeọku soni, isiapu ma nwọ beme, “Nde siye miebo ineda nwọ sime bugbiripuma elekima nwọ miebia oku?” Se pua inia ogboku pakabome.
	17 Ani Farisiapu ma piki kpoto nweni bo be gbela ye-e, “I nwọ beme, na ori mi I torumgbolu ma finji ye-e – ibime, nde o gbolomaye bu I dukoari ye?”
	Tombo be nwọ pekereme, “Ori ikiankorobo-e.”
JON     9
	20 O yiapu ma pkereme, “Wa nemime na ori minea toku-e wa piki nemine na torumgbolupun bu wa o yime. 21 Okuma o miese o mioku bara werima yeoriari oku wa nemike; o torumgbolu ma finji bo soni wa piki nemike. Omine o gbela ori ogu lasam, ori ineda barana pekerebia!” 22 O yiapu ma min mi nwọ dukome, aniatibi ini Ju bereton-apu ma dikibalafame, ani bipiogbo borosa apu ma na o bereni se be na ori  Mesaya Be-e nwọ be bo goyegoye ini inibo depakumabia tekewari mi bie.
 23 Ani mi o yiapu ma gose be ye-e, na “Ori ogu lasam omine o gbela!” 
	24 Ini mama siki karama torumgbolupun bu ini ye ḅo ḅe chin se nwọse o beme, “Tamuno Be toroko bereni na I kọkọmaye dukobia! Wa nemime na be nwọ I gwọ bo be simiebo-e.”
	25 Nwenibo be nwọ pekereme, “Ori simiebo-o simiebo ka-o a nemike. Iri nemi gboriye ani: I torumgbolupun simeme, se mioku a yeoriabe.”
		26 Ini o gbelame, “Nde o se I mie oku? Nde iya torumgbolupun obi mi o nwọ gwọ oku?”
	27 O pekereme,  “A duko o piri bọrọsam anisọ o poki sukuke. Nde o gose piki ani na dokiari ye? Obiasi, omine soni oria obudukoabu sọ nwọ biabe?”
	28 Ini fula se o piri se nwọ beme, “Iri ani ori bo be obudukobo-e, okuma mine ani Mozizi obudukoapu-e. 29 Wa nemime na Tamuno Be okwein Mozizi be pirime ori bo be okuma, o bo anga soni wa nemike!”
	30 Tombo be perekeme, “Min ye mi kiri ye sọ bara diki! O bo anga o nemike, okuma ori I torumgbolu ma finjime! 31 Wa nemime na Tamuno Be o simieapu naanaake; okuma kọkọma ori osi se o bi ye mie apu ma ori ini naanaame.
JON     9
JON     9
 33 Be bo be Tamuno bu weri bo ka okuma ori ineda gboriye so mie eke.”
	34 Ini pekereme, “Iri jokuma si bie ini yi piki dikidiki pakumabo bo-e – iri re ye se wa die doki-au?” Ani ini tekewari mi bie bo depakuma ye-e.

Teme-anga Ḅe Torumgbolupun

	35 Jizọs Be pakaye mi naa siki, o nweni bo be dokime, o ḅo ori ori siki o nwọse nweni bo be gbelame, “Tombo Toku Be I o bereni?”
	36 Nweni ḅo ḅe pekereme, “Senibo, duko ọkọm ori tubo, miese ari o berenibia bara!”
	37 Jizọs Ḅe nwọse o beme, “I ori ọri borosam, ori mi mioku iri na okwein-ari bo be-e.”
	38 Nwenibo ḅe nwọ beme, “A berenime, Nyanabo!” Se Jizọs Ḅe tọrọkọ kpereki korome.
	39 Jizọs Ḅe nwọ beme, “A bo mi tomonikiri berekon-e bome, miese torumgbolupun-apu ma yeoribia bara, yeori apu ma ye ori eka bara.” 
	40 Ori na anianga sime Farisiapu ma be dapu ori okwein ye mi nwọ naa se o gbelame, “Kọkọma bu I beke na mine soni, minea torumgbolu ma punme?”
	41 Jizọs Ḅe pekereme, “Ominea torumgbolu ma nemikase punme nwọ ḅe okuma, bere mgboku ominea barasi eke, okuma o nyọ orime o nwọ ḅe siki, ani mi fieabe na o pa berebarasi bie omi-e.”



JON     10

10
 Jizọs Ḅe nwọ beme, “A kọkọmaye dujo o piriabe: na bọkọ mi bu weri anana ma simeari nyọ sọka, se jin nyọ bu weri tanji sọ ḅo ḅe, ori furubo-e, piki angarafibo-e. 
2Bọkọ mi bu weri sọ ḅo ḅe ori mi ananadikidikibo be-e. 3 Odoboko koru bo be boko mi finji o piri me, ori ere se oria anana ma chin siki, ari o puko naame, se ori aria tọrọkọ isun pakame. 4 Ori ari oki pakumabo siki, ori aria tọrọkọ isunme se anana ma o dukome, aniatibi ari o puko nemime. 5 Ari jinbo duko eke aninakaraka, ari inibo diki mangibia, aniatibi ari inibo puko nemike.”
	6 Jizọs Be mi kabo mi kọn ini pirime, okuma o ḍuko ini piriari ye mi ini kainboke.  

Jizọs Iḅi Ananaḍikiḍikiḅọ Ḅe

	7 Ani Jizọs Ḅe pikina nwọ ḅe ye-e. “Kọkọmaye a nwọ ḍuko o piriabe: iri ani anana ma be ḅọkọ mi-e. 8 Ma a ḅo ka se tatari ḅo apu mamgba furuapụ na angarafiapu na-e, ọkuma anana ma ari ini pokike. 9 Iri ani bọkọ mi-e. I bu bọrọ bie sọ bọ goyegoye inibọ duabọrọma nyanabia o sọ bọ se piki pakabia, se fifiye nwọ dọki ọribia. 10 Furubọ be furu kenge mi o gose bo ye-e, ban a, yesima na. Iri a bome miese o dumo nyanabia bara – dumo mi anibe beinwatawata bu.
	11 “Iri ibi ananadikidikiḅo ḅe-e, ani bereni se fi anana ma piribia ḅo be. 12Ini ọkọbọ ḅe, ori ananadikidikiḅo, ori piki anana ma nyanake, o piriobiri ḅoari ọku nwọ ọri siki, ori anana ma weriso se mangi some anigose piriobiri be anana ma kun se ari galagalamame. 13 Ini ọkọḅọ ḅe o mangi sọme, aniatibi ori, ini ori ọkọme, o piki anana ma abalake. 14 Iri ani ibi ananadikidikiḅo be-e. 15 Dabo Ḅe nwọ I nemi, iri sọni nwọ Dabo Ḅe nemi bara mi, ani gbori bara mi a nwọse iya anana ma nemime iya anana ma piki ọkọ se I nemime. A piki bime a fi ari piri. 16 Sime I piri jin anana piki omi-e,  mi anana ogbo mi bie oforika ye. A piki ari sọni ọkibobia ari I puko pokibia, ari piki bo gbori anana ogbo nwọ, sọ bia se gbori anana dikidikibo ari dikidikibia.
JON     10
	19 Pua piki Juapu ma ogboku pakabome ma ọkwein ma gose. 20 Tọn-apu inia bie nwọ beabe, “Siteme o bie omi-e! O nọmuabe! Nde o gose o pokiari ye?”
	21 Okuma isiapu ma nwọ beabe, “Siteme bie bu simeḅọ ineda ḅe ḅọ ḅe ọkwein-ari ḅara mi se ọkwein eke! Nde siteme ineda tọrumgbọlupun-apu tọrumgbọlu ma nwọ finjibia ọku?”

Ini Jizọs Ḅe Sikime 

JON     10
JON     10
	31 Anisiki tomoni ma pikina mgbele deki ὸ gbinbia ẹrẹchi dokim. 32 Jizọs Ḅe nwose ini beme, “Dabo Be se I piri nwengi nwọ be ton-a ibi-a firi ominea ogboku a nwọ nwengisam, firima bu nde ye gose omine mgbele se I gbin-e tọn-au?”
	33 Ini piki ὸ pekereme, “Wa ibi-a firi gose mgbele se I gbin-e tọnke, ọkuma I weri Tamunọ Be wọlọari bara mi gose-e! Iri tomonibo-e, ọkuma ibu I nwọse Tamunọ mieabe!”
	34 Jizọs Be pekereme, “Ominea Oloko bie giein warabe na Tamuno Be nwọ beme, ‘Omine tamuno-e’. 35 Wa nemime na fiafiadiri mi duko ye mi kọkọmaye sọgbasome se Tamuno Be tamuno nwọse ini chinme, ini oria oku mi se firima apu ma. 36 Iri ọkuma, Dabo Be I sele se I se tomonikiri mi firimame. Nde aniokuma, omine ineda bebia oku na a Tamuno Be wolome, aniatibi a nwọ beme, iri Tamuno Tọku-e? 37 Aniokuma omine I  bereni ma, a nemikase I Da be firima nwọ nwengike bebe. 38 Omine I berenike nwọ be soni, iya firima o nwọ bereni miese ani obu okorobia bara na Dabo Be ori I bie omi-e, iri so piki Dabo Be bie omi-e.”
	39 Ini piki jin siki se o kun dokime, ọkuma ori inia bara pelema sọme.   
	40 Jizọs Be vinpiki Jọdan tọru mi saba Jọn be mengi se nweni sara sime nyọ mi mume, se aninyo simeme. 41 Tọn-apu o damabome, ini nwọ beme, “Jọn be o bugbiripuma firi nwengike, ọkuma o be tomonibo be bu duko ye goyegoye kọkọmaye-e.” 42 Se aninyo tọn-apu o berenime.
JON     10 - 11
Lazụrọs Ḅe Fi Mi 

11
 Betani bie anga sime gbori owubo, Lazụrọs nwọ chinbo, obime. Betani mi ani Meri ma na numburaro Mata ma na anga ama mi-e. (2 Ma Meri ma ani yela kunu olo se Jizọs Be buo ma bu sara se a tibinime se ari gurosin bo ma-e, numbireowu Lazụrọs be mi obi ye-e.) 3 Eremeni minapu ma oku seni Jizọs Be firimame: “Nyanabo, ibu yela ikiabo be ori obiabe.”
	4 Jizọs Be ani na siki o nwọ beme, “Min obi mi be kuluma mi ani Lazụrọs be fi nwọ sọ eke min mi gose pakaye ani boma okibo Tamuno Be piribia erechi-e, Tamuno Toku Be piki ania bu boro boma nyanabia.”
	5 Jizọs Be o Mata ma na numburaro ma na piki Lazụrọs be na nwọ belemame. 6 Lazụrọs be obiabe nwọ be bere bo o la siki, o sime nyọ mi bu mama eni o now gbnama simeme. 7 Mi anisiki o nwọse obudukoapu ma be ye-e, “O ye wa vinpiki Judia mun.”
	8 Obudukoapu ma pekere, “Yediebo ma bo laka siki bu Juapu ma mgbele se I gbin-e tọnme; I piki vinpiki aninyo mun-e tọn-au?
JON     11
	12 Obudukoapu ma pekereme, “Nyanabo, o nemikase mọnọabe bebe obu ibibia.”
	13 Okuma Jizọs Be fiaye ani Lazụrọs be o fisam, okuma ini nwọ koromame na jokuma mọnọ bere o nwọ dukome. 14 Ani Jizọs Be belema duko ini piriye-e na, “Lazụrọs be o fisam, 15 okuma ominea tibi gose I biebeleme na ari ori na ofori-e, miese o berenibia bara. Ye wa o damamun.” 
	16 Tọmas (ini main Palia-awọ se chin bọ be) nwọse ojuo obudukoapu ma beme, “Ye mine mgba Yediebo Be na mun, se wa obu sọ se ori na fibia bara!”

Jizọs Be Ani Fibusise Mi Na Dumo Mi Na-e 

	17 Jizọs Be bo nyọ mi lasiki, o dokibo orime na ini Lazụrọs be dipi inein-a din bọrọsam. 18 Betani bu ọki mun Jerusalem la kalaye kenge kọnme ani mama tombi la, 19 se tọn-a Juapu Mata ma na Meri ma na nwọ damabome inia kubie kuromabia erechi inia numbireowu be kọn fi mi bu.
	20 mata ma naame na Jizọs Be o boabe nwọ be siki, a paka mun ori na iria-e mume, ọkuma Meri ma wari bie a smeme. 21 Mata ma nwọse Jizọs Be beme, “Nyanabo, I nemikase mianga simeme nwọ be ọkuma mgbọku I mbire be o fi eke! 22 Okuma a berenime na mioku sọ Tamunọ Be I o bara bi ye goyegoye o se I piribia.”
	23 Jizọs Be nwọse a beme, “Iri mi fibusise mi na dumo mi na-e. I bereni bo goyegoye inibọ dumo bia, inibọ fime nwọ be sọni, 26 se dumo sime se I bereni bọ goyegoye ngisi inibọ bari fi eke. Min mi I bereni?”
JON     11

Jizọs Be Owume
	28 Mata ma min mi ọkwein so siki, a vinpiki mun numburarọ Meri ma chinme, boima bu. A nwọ duko a pirime, “Yediebo be o mianga omi-e, ori I gbelabe.” 29 Meri ma min mi na siki, a be sise se mun ori na iriame. ( 30 Jizọs Be ma o bo iwoama mi la ke, o pa piki Mata ma bo ori na iria nyọ mi bu omi-e) 31 Meri ma na wari bie sime a kubie kuroma sime a pu ma a dukome, ini a sise se jua pakari ọku ọri siki, ini nwọ chinme na a mun idupu mianga siki sime owu-e muabe.
	32 Meri ma mun Jizọs Be sime nyọ mi la se ori ọri kirikiri, ari o buo chuku biki korome. Se nwọ beme, “Nyanabọ, I nemikase mianga simeme nwọ be ọkuma mgbọku I mbire be o fi eke!”
	33 Jizọs Be ari owuari oku mi nwọ ọrime, o piki ari na sime apu ma kọn-ari owu ma sọ nwọ orime, o piki ari na sime apu ma kọn-ari owu ma so nwọ ọri siki ani opuma obu la me, se piki o tibifoinmame. 34 ori ini gbelame, “Nde nyọ omine o dipi?” 
	Ini nwọse o pekereme, “Bo diki Nyanabo.”
	35 Jizọs Be ori owume. 36 Ani tomoni ma nwọ be ye-e, “Ori o belema la ọku diki!”
	37 Inia bu dapu nwọ beme, “O tọrụmgbọlụpụn bọ be tọrụmgbọlụma nwọ finjime, o mie ka? Ori ineda Lazurọs be dua eka fi bu?”

O Lazụrọs Be Sisemame
JON     11
	39 Jizọs Be nwọse ini beme, “O dupari mi dekisin!”
Mata ma, fi bọ be nụmbụrarọ ma, pekereme, “Nyanabọ ani sibara se furubia. Ini o dipi inein-a din lasam!”
	40 Jizọs Be nwọse a beme, “A duko I pirika na I nemikase berenime bebe I Tamunọ Be boma nwọ ọribia?” 41 Ini dupari mi nwọ dekisinme. Jizọs Be ọgọnọ diki, se nwọ beme, “Dabo, a miebaka se I beme na I I naasam. 42 A nemime na  I siki mamgba I naanaame, ọkuma mianga sime apu ma gose mi a min mi duko ye-e, miese ini berenibia bara na, iri I se firimame.” 43 O min mi duko so siki, o gele pukọ bu olokume, “Lazụrọs, pakabo!” 44 Fi bọ be sise pakabome, ala birima bite ma o bara ma na o buọ ma na finame, bite piki o tọru fina kelemame. Jizọs Be nwọse ini beme, “Omine o fima se o so.”

Berebiya Jizọs Be Piri Mi
(Matio 26.1-5; Mak 14.1-2; Luk 22.1-2)  

	45 Bo Meri ma la-e bo tọn-a tomoni Jizọs  Be mie ye mi ọrime, se o berenime. 46 Okụma inia bu dapu vinpiki Farisiapu ma damamun se Jizọs Be mieye mi duko ini pirime. 47 Ani Farisiapu ma na tibini agbamieapu ma na mun Berechiri mi na iria se nwọ be ye-e, “Nde wa mie biaoku? Be tombo be nwengiari bugbiripuma firima diki! 48 Wa nemikase obu barasin se o mi bara mi mie ma muabe nwọ bebe, tomonibọ goyegoye o berenibia se Rom beretọn-apu ma ini bo minea Oputekewari mi bun a piki minea se mi bun a kurọkọn, se ari famabia!” 49Inia bu gbọribọ, Kayafas ani ori ere-e, ori ani, ani kura mi bu Gele Agbamiebọ, be-e, o nwọ beme, “Omine nde nde sime oboriapu! 50 O nemi ka na ominea bu ani ibiteinme, gboribo fi tomoni mamgba piri mi, bebe se mi mgba fa nakaraka?” 51 Kọkọmaye bu o kọn okwein mi, o barakubu okwein o nwọ kọnke; aninakaraka ani kura mi bie Gele Agbamiebo bara bu ori ikiankoroabe, na Jizọs Be o fi Juapu ma piribia, 52 pki ini kengeke, okuma galagala sime Tamụno Be awọ mamgba o nwọ kobirima gboriye miebia.
JON     11 – 12 
	55 Sababọrọ Alali mi be siki mi kpekisam tọn-apụ ama mibie paka so Jerusalem mume, mun bụ mie fiafiama mie mieye nwọ miebia erechi alili mi ma laka sime ogbo. 56 Ini Jizọs Be nwọ doki simeme, se ini Oputekewari mi bie kobirima siki ini jinbo-jinbo gbelame, “Cheye o nwọ koroma-u? Pikipikiye ofori-e alali mi o bo eke, o bo be?” 57 Tibini agbamieapu ma na Farisiapu ma na tọnsam na Jizọs Be sime nyọ nemibo-nemibo inibo gbarimaka bara bu ani duko, miese ini ineda o kunbia bara.

Betani Bie Olo Se Jizọs Be Bụ Sara Mi
(Matio 26.6-13; Mak 14.3-9)

12
JON     12 
	7 Okuma Jizọs Be nwọ beme, “Omine a weriso! Ye a nyana ye mi a nwọse weri iya dipi ene mi koru. 8 Igwein-apu ma siki mamgba ini omine na omi-e, okuma iri ma a siki mamgba omine na sime eke.”

Biya Lazụrọs be Piri Si Bere

	9 Juapu ma bu baka apu naame na Jizọs Be Betani bie ori omi-e, ani ini aninyo mun ye-e, Jizọs Be oribia ye kengeke, okuma Lazụrọs o fi bu sisema bo be oribia ye gose. 10 Ani tibini agbamieapu ma berebia ye-e miese ini Lazụrọs be sọ nwọ babia bara, 11 aniatibi o tibi gose tọn-a Juapu ini koroma so se Jizọs Be nwọ bereniabe.

Omụbaraibi Bara Se Jerusalem Sọ Mi
(Matio 21.1-11; Mak 11.1-11; Luk 19.28-40) 
	
 	12 Anibe ene ba Sababoro Alali mi gose bo opu tomonikpo mi mgba naame na Jizọs Be o Jerusalem boabe. 13 Ani ini koro bara ma nwọ ọlọ pakamun ori na iria-e mun ye-e, oloku se nwọ beabe, “O Tamuno Be tokoni! Tamuno Be o belema nwọ Nyanabo Be ere bu bo bo be! Tamuno Be Izrel Amanyanabo Be belema!”
JON     12 
	15 “Balafa ma, Zaiyon opuama!
	Iya amanyanbo be o bosam,
	Ayamburama asun ọgọnọ o sime se boabe”
	16 Anisiki oria obudukoapu ma nin mi ini kainboke; okuma ini Jizọs  Be sisema mun boma bie sọ siki, mi ini se biekoroma ye na fiafiadiri mi obu min mi gbolomaye nwọ dukome, na ini piki ani mie o pirisam.
	17 Jizọs Be idupu bie Lazụrọs be fib u nwọ chin sisema siki bu kiri sime apu ma, pakaye mi duko wasamame. 18 Ani gose mi tomonikpo mi mun ori na iria ye-e – aniatibi ini naame na o nwọ sime bụgbiripumaye miesam. 19 Farisiapụ ma nwọse jinbo-jinbo beme, “Omine ọrisam na ngisi minea bara sọ anga bari ofori-e! Diki, bebe tomonikiri mi mgba o duko nwengiabe!”

Tọn-a Grik-apụ Jizọs Be Dọkime 

	20 Da Grik-apụ mun Jerusalem bie Tamụnrọ teke-e mun apụ ma bie omi-e, ani alali siki mibu. 21 Ini Filip be damabome, (Galili bie sime Betsaida bụ bo bo-e) se nwụ beme, “Senibo wa Jizọs Be ori bime.”
JON     12 

Jizọs Be Oria Fi Mi gboloma Bere Nwọ Dukome
	27 “I kubiemgbolu mioku I bu fukamasam – se a che duko be? A nwọ bebia muno, ‘Dabo, bereni ma mi siki mi bo I ọgọnọ gbana’? Okuma ani mi a gose bo ye-e – mi torusiori siki mi bie tolu borobia erechi. 28 Dabo, boma okibo iya ere piri!”
	Anisiki puko sobie bu nwọ beme, “Ari ani boma borosam, a piki ani bomabia.”
	29 aninyo chie sime tomonikpo mi puko mi naa siki inia bu dapu nwọ beme, soalagba fieme, anisiki dapu piki nwọ beme, “Enjelbo okwein o pirime!”
	30 Okuma Jizọs Be nwọse ini beme, “I gose mi puko mi okweinke, okuma omine gose-e. 31 Mioku ani berekon tomonikiri mi piribia siki mi-e miokumi ini bereton tomonikiri mi piriari bo be nwọ suma gbinbia siki mi-e. 32 Ini mi sekiri I deki chiemabia siki, a tomoni mamgba nwọ jine I bu piribia. “ ( 33 Min mi o nwọ dukome se o konbia fi bara mi die pakuma gose.)
	34 Tomonikpo mi piki o pekereme, be na, “Minea Oloko mi nwọ dukome na Mesaya Be o dumo gbamasobia. Nde ani okuma, I ineda nwọ bebia oku na ini Tombo Toku Be nwọ deki chiemabia? Be Tombo Toku Be tubo?”
	35 Jizọs Be pekereme, “Enekubu mi ani kele ominea ogboku simebia. Omine ominea ateli bie simema mun, omine enekubu mi nwọ nyana warasiki, miese kanakana mi bo o gbein eka bara aniatibi kanakana bie nwengiari bo o muari nyọ o nemike.  36 Anierechi omine enekubu mi bereni omine ani nyana warasiki, miese omine enekubu tomoni nwọ sobia bara.”

Tomoni Ma Be Bereni-nyanaka Mi

	Jizọs Be min mi duko so siki, ori inia bu sikima se obu biome. 37 Ori inia torukubu bu maa bugbiripuma ye ma miesam nwọ be soni, ini o berenike, 38 miese Aizaya ikiankorobo be duko ye mi bo kokomaye sobia bara na:
	“Nyanabo, tubo wa duko oku mi bereni?
	Nyanabo Be oria kuro mi o se tubo die?”
	39 Min mi gose ini ineda berenike, aniatibi Aizaya be pikina nwọ beme,
40 “Tamuno Be inia torumgbolu ma punmame piki inia kubiema gbeinsam, 
miese inia torumgboluma ye ori eka bara, 
se ini vinpiki I damabo eke,
Tamuno Be nwọ beme,
Bofia ari ini gwọ.”
	41 Aizaya be min mi nwọ dukome,
aniatibi o Jizọs Be boma mi orime se o gbolomaye nwọ dukome.
 	42 Ani soni, tọn-a Ju bereton-apu
Jizọs Be berenime okuma Farisiapu ma gose ini belema ani gbolomaye dukoke, miese ini tekewari mi bie ini depakuma eka bara. 43 Ini tomoni belema oki ye nwọ belematein Tamuno Be belema oki ye nwọ nengime.

Jizọs Okwein ma Be Berekon Mi
	44 Jizọs Be gele puko bu nwọ beme, “ I bereni bo goyegoye iri kenge nwọ berenike, okuma piki I seni firima bo be be, nwọ berenime. 45 I ori bo goyegoye, piki I se firima bo be nwọ orime. 46 Enekubu bara a nwọse tomonikiri mi bie bosam, miese I bereni bo bereni bo kanakana bie sime eka bara. 47 Iya oku naa se ani  dukoye miekabo goyegoye a berekon inibo piri eke. a bo berekon tomonikiri mi piri-e bọke, okuma ani duaboromabia erechi-e. 48 I siki se iya oku mi oki ka bo goyegoye, berekon inibo piribia gboribo a nwọ nyaname. A kọn sa okweinma inibo berekonbo nwọ sobia kuluma ene mi bu! 49 Min mi kọkọmaye-e, aniatibi iya kuro bu a weri okweinke, I se firima Dabo be a dukobia ye na a konbia okweinma na nwọ tọn I pirisam. 50 A piki nemime na oria oloko mi simegbaso dumo okibobia. Ani okuma a duko ye mi, ani Dabo Be I be na a duko nwọ be ye mi-e.”

Jizọs Be oria Obudukoapu Ma Buo Ma Sikirime

13
 Sababoro Alali mi obu ene mi mioku ani bo nwo lame. Jizọs Be nemisam na o tomonikiri mi koroma so se Dabo Be damamunbia siki mi lasam. O siki mamgba tomonikiri sime oria tomoni ma nwọ belema belemame, o piki ini belema mun kuluma mi lame.
	2 Jizọs Be na oria obudukoapu ma na saso fiye bu simeme. Oru be Jizọs Be se ibafibia koroma nwọse Judas, Saimon Iskariot ya be kubie chuame. 3 Jizọs Be o nemime na Dabo Be o beinma kuro seni o pirisam o nemime na Tamuno Be bu o bome, o piki so Tamuno Be nwọ damamuabe. 4 Ani Jizọs Be debul bu sise ye-e, oria ọgọnọ gbana buchuaye mi sin, se busin-ikpo se o biri kun ye-e. 5 Se o mengi se pani bie sara, se saki obudukoapu ma buo ma sikirime, se o se birikun busin-ikpo mi seni inia buo ma sinme. 6 O bo Saimon Pita be la siki, o nwọse Jizọs Be beme, “Nyanabo, I I buo ma sikiri be?”
	7 Jizọs Be o pekerme, “a mieari ye mi mioku ma I nemike, okuma obuko I nemibia.”
	8 Pita be gainma dukome, “I ngisi I buoma sikiribia siki ofori-e!”
	9 Saimon Pita be pekereme, “Nyanabo, I buo ma kenge aniokuma nwọ sikiri ma! I barama na I tibi na nwọse chua sikiri!”
	10 Jizọs Be nwọ beme, “Mengi birisa bo goyegoye inibo gbotubara fiafiasam, inibo bari jin mengi biri eke, buo sikiri sikima okuma. O mine mgba o fiafiasam-omine mgba, gboribo sikima okuma.” (11 Jizọs Be o se ibafibia bo nwọ nemi borosam ani mi o gose nwọ be ye-e, “Omine mgba o fiafiasam, gboribo sikima okuma.”)
	12 Jizọs Be inia buo ma sikiri so siki,ori oria ogono gbana buchuaye mi piki nwọ chuame, se vinpiki debul bu o sime nyọ nwọ mume. O gbelame, “Ari obu mioku mie ye mi o kainbo? 13 Yediebo  na Nyanabo na o nwọse I chinme, ani piki karakarame omine oko se I chin, aniatibi ani a sọ ye-e. 14 Iri omine Nyanabo-e, piki ominea Yediebo-e, a piki mioku ominea buo ma nwọ sikirisam. Aniokuma, omine sọ o jinbo-jinbo buo sikiri. 15 Dikida biaye a nwọ mie o diesam, miese a mie o piri bara mi o nwọ miebia bara. 16 A kọkọmaye duko o piriabe: duba inibo nyanabo nengi omonibo ofori-e, okunwengibo duba inibo se firima bo nengi eke. 17 Mioku o kokomaye mi nemisam, ominea biebele labia oku diki, o nemikase ani seni miemieye bu chubia okuma!
	18 “O mine mgba gbolomaye a nwọ dukoke; a sele okisapu ma a nwọ nemi warabe. Okuma fiafiadiri mi kọkọmaye pa nwọ sobia, mi bara mi nwọ sobia, mi bara mi nwọ be ye mi, na ‘Iri na iya fiye dia fib o be vinpiki iri na tuburume.’ 19 A min mi nwọ duko o piriabe ma ani pakaka simeogbo, miese anibo pakabia siki, o berenibia bara, na ‘Iri ani Iri-e’ 20 A kọkọmaye duko o piriabe: a se firima bo okibo goyegoye, pikina I okime, piki I oki bo goyegoye, piki I se firima bo be nwọ okime.”

Jizọs Be Ini O Se Ibafibia Ikian Nwọ Korome
(Matio 26.20-25; Mak 14.17-21; Luk 22.21-23)   

	21 Jizọs Be min mi nwọ duko so siki ani bakama o bufukamame, se o belema dukome, “A kọkọmaye duko o piriabe: ominea bu gboribo I se ibafi-e muabe.
	22 Obudukoapu ma jinbo-jinbo dikime, ani bakama inia bubalablamame se nwọ be na o tubo bu mi bere mi duko-au.
 23 obudukoapu ma be gboribo, Jizọs Be belema bo be, Jizọs Be angasiki sime warabe. 24 Saimon Pita be o fonfuma se nwọ beme, “O bere dukoari bo be nwọse o gbela.”
	25 Ani ori obudukobo be Jizọs Be kpekima se o gbela ye-e, “Ori bo be tubo, Nyanabo?”
	26 Jizọs be pekereme, “A fituru pekere mi se odu mi bie su, se ani se piribia bo be ani ori bo be-e.” Ani o fituru pekere mi oki, se ani se su, se ani seni Judas be nwọ piri ye-e, ani Saimon Iskariot ya be.
 27 Judas be fituru mi oki kirikiri, Oru be o bie some. Jizọs Be nwọse o beme, “Fikiri I miebia ye mi nwọ mie!” 28 Debul bu sime apu ma bu gboribo soni Jizọs be gose min mi se o be ye nemike. 29 Judas be nwọ igbiki akpa mi ọlọ warasiki, obudukoapu ma be dapu nwọ koromame na Jizọs Be ori o beabe na o mun alali mi bie, inia bupalimaye nwọ fe, anikanika o mun ye se die igwein-apu ma nwọ piri. 
	30 Judas be fituru mi oki se kirikiri pakasome. Ani siki ene dinsam. 

Iwo Oloko Mi
	31 Judas be paka siki, Jizọs Be nwọ beme, “Mioku Tombo TokuBe boma mi ani bele pakasam mioku Tamuno boma mi ani obu boro bele pakasam. 32 Se Tamuno boma mi nemikase obu boro bele pakasam bebe, ani okuma Tamuno Be barana Tombo Toku Be boma mi nwọ diebelemabia o bie bu, o piki mi gbori siki mi bu ọkọ miebia. 33 Iya awọ, ari omine na bari sime opuma boloma eke, omine I dokibia a duko Ju bereton-apu ma piri ye mi, mioku a nwọ duko o piribia, ‘Omine ineda a muari nyọ mi nwọ mun eke.’ 34 Iwo oloko mioku a nwọ seni o piriabe: o jinbo-jinbo belema. A nwọ o belema bara mi, ani omine soni jinbo-jinbo belemabia oku-e. 
35 O boro nemikase belema nyana jinbo-jinbo pirime bebe, anisiki nweni mgba nemibia na omine iya obudukoapu-e.”

Jizọs Be Pita Be o Pikibia Ikian Nwọ Korome
(Matio 26.31-35; Mak 14.27-31; Luk 22.31-34) 

	36 Saimon Pita be nwọse o gbelame, “Nyanabo, nde nyọ I nwọ mu-au?”
	Jizọs Be pekereme, “I ineda mioku i duko a muari nyọ mi nwọ mun eke, okuma obuko i i dukobia.”
	37 Pita be nwọ gbelame, “Nyanabo, nde a gose mioku ineda i duko eka ye? A bukarakaramame fi i piri!”
	38 Jizọs Be pekereme, “i kọkọma fi i piribia erechi bukarakarama wara-au? A kọkọmaye duko i piriabe: na oboko ma painka sime ogbo tere-a siki bu I nwọ bebia na i i nemike.
Jizọs Be Ani Mun Dabo Be Labia Ateli Mie 

14
 Jizọs Be nwọse ini beme, “O bubalabala nyana ma, o kubie piki lọkọma. O Tamuno Be bereni o piki iri so bereni. 2 Tọn-a bie I Da wari mi bie omi-e, a mun nyọ karakarama o piri-e muabe. Min mi mgboku a duko o piri eke, ani nemikase ọkọ paka eka okuma. 3 Se a sọmun nyọ karakarama o piri so siki, a vinpikibo omine oki ibu piribia, miese a sime anga o simebia bara. 4 A muari nyọ mi be ateli mi o nemime.”
	5 Tọmas be nwọse o beme, “Nyanabo, I muari nyọ mi wa nemike; nde wa ineda mun anianga labia ateli mi nwọ nemibia oku?”
	6 Jizọs Be o pekereme, “Iri ani ateli mi-e, kọkọmaye mi-e, piki dumo mi-e ibu boro ka se mun Dabo Be labia boo fori-e. 7 Mioku o nwọ  i nemisa siki, o piki i Da be sọ nemibia, se mioku oki tọrọkọ mun o kọkọma o nemisam o piki ori orisam.”
	8 Filip be nwọse o beme, “Nyanabo, Dabo Be se wa die min mi ani wa bi ye mamgba-e.”
	9 Jizọs Be pekereme, “Bọlọ siki a nwọse omine mgba na simesam ani soni ma i pa I nemika, Filip? I ori sa bo goyegoye, Dabo Be orisam. Nde ani okuma, I gose nwọ be ye, ‘Dabo Be se wa die?’ 10 Filip, I bereni ka, na iri a Dabo Be bie omi-e, Dabo Be piki na i bie omi-e be ye mi?” Jizọs Be nwọse oria obudukoapu ma beme, “A kọn o pirisa okwein ma, I barakubu okweinke. I bie sime Dabo Be mi oria firima nwengiari ye-e. 11 bereni a nwọ be siki na a Dabo Be bie omi-e Dabo Be piki i bie omi-e. Anike bebe a nwengiari firima gose bereni. 12 A kọkọmaye duko o piriabe: i bereni bo goyegoye a nwengiari firima nwọ nwengiabia – iin, o piki duba ari nengi aye soni nwọ nwengibia, aniatibi a so Dabo Be damauabe. 13 A piki omine iya ere bu boro se bi ye goyegoye nwọ miebia, miese Dabo Be boma mi Toku Be bu boro belepakabia bara. 14 Iya ere bu o nemikase ye bime bebe, a mie o piribia.  

Fiafia Teme Be Bobia Nwọ Be Yebereni Bipi

	15 “Omine i belemame bebe, omine iya oloko ma kokobia. 16 A Dabo Be bara bibia, se o jin Barachuabo nw seni o firimabia, ani omine nasime gbasobia bo be. 17 Ori ani, ani Tamuno Be bu karakaraye mi nwọ diebelemari bo be. Tomonikiri mi ineda ori okieke, aniatibi ani ineda ori ọri anikanika o nemi eke. Okuma omine o nemie aniatibi ori omine na omi-e piki ominea bie angame.
	18 “A sobia siki, a papa o weriso eke a piki vinpiki o damabobia. 19 Boka kala siki bu tomonikiri mi bari ngisi i ọri eke, okuma omine i oribia aniatibi a dumo warabe, omine soni piki dumobia. 20 Ani ene mi bo siki, o nemibia na ari i Da be bie omi-e, se omine sọ piki i bie omi-e, iri soni piki ominea bie simeoku mi. 
	21 “Iya oloko ma oki bo goyegoye piki ari duko ye miebo-miebo, ori mi i belema bo be-e. I Da be inibo belemabia, nwọ i belema bo goyegoye iri soni inibo belema se ibu diebelema inibo piribia”.
	22 Judas (Judas Iskariot be orike) nwọ beme, “Nyanabo, nde ani mi ineda miebia oku na ibu diebelema wa piribia, okuma tomonikiri mike?”
	23 Jizọs Be o pekereme, “I belemabo goyegoye iya dieye mi duko ye mi nwọ miebia. I Da be inibo belemabia, i Da be na iri na inibo damabo se inibo na angabia. 24 I belemaka bo goyegoye inibo iya dieye mi dukoye nwọ mie eke. O naasa dieye mi iyayeke, okuma Dabo Be bara bo ye-e, i se firima bo be. 
	25 “Min mi a nwọ duko o pirisam a pa omine na simeari siki. 26 BarachuaboBe, Fiafia Teme Be, Dabo Be iya ere bu se firimabia bo be, o ye goyegoye nwọse o diebia, piki o mie se a duko o pirisa ye mamgba nwọse biekoromabia.
	27 “Deinma a nwọse o pirime iya deinma, a nwọse o pirime. Tomonikiri mi piri oku a nwọse ani se o pirike. O bubalabala nyana ma o kubie piki lọkọ ma, o balafama. 28 O naame a nwọse o be siki na, ‘Ari o koroma soabe, okuma a vinpiki o damabobia’. Omine i belema okuma, ominea bie belebia na a so Dabo Be damauabe aniatibi ori opusotein i nengime. 29 A mioku min mi nwọ duko o pirisam, ari mgba ma paka ka simeogbo, miese ani kọkọma pakabia siki o berenibia bara. 
30 Ari ineda omine na okwein boloma eke, aniatibi mi tomonikiri mi be beretonbo be o boabe. Ori ibu kuro nyanake, 31 okuma tomonikiri mi nemibia na a Dabo Be belemame ani a gose o tọn i piri bara goyegoye nwọ mieari ye-e.
	“O bo, ye wa minanaga mi koromaso.

Jizọs Be Ori Kọkọma Vain Be-e
15

 “Iri kọkọma vain mi-e, i Da be piki ozu koribo be-e. 2 Ori ibu sime mgbolu chua ka ikpangi goyegoye nwọ pele sinme, anisiki mgbolu chua ikpangi ma miese ari fiafiame miese ari bakatein mgbolu nwọ chuabia bara. 3 Ini gbotubuar o mie fiafiamasam a se o pirisa dieye mi bu. 4 Omine iri na gboloma sime, iri soni piki omine na gboloma simebia. Ikpangi ngeri sikima sime mgbolu chua eke ani ineda ọkọ miebia ani vain mi bu sime warabe bebe. Ani gboribara bu omine ineda mgbolu chua eke omine ibu simeke bebe.
	5 “Iri vain mi-e, omine ikpangi ma-e. I bie simebo goyegoye, iri piki inibo bie simebo goyegoye, bakama mgbolu chuabia aniatibi omine ineda miebia ye ofori-e ibu bu sikima okuma. 6 I bie simeka bo goyegoye ini inibo se gbin wokumasam ikpangi bara bu, ani piki saminasam ọkọ sime ikpangi ma ini ari kobirima, se ari se fini mi bie gbin chu se ari dokimabia. 7 O nemikase I bie simeme bebe, iya okweinma piki ominea bie simeme bebe, anisiki o bubeleye goyegoye o nwọ bibia, se o piki ani nynabobia. 8 Omine be bakama mgbọlu chua mi i Da be boma mi diepakumabia se min bara mi bu mi o bo iya obudukoapu nwọ sọ sa ye-e. 9 I Da be I belema okumi a nwọse o belemame omine iya belema mi bie sime. 10 O nemikase iya oloko ma dukoye mieme bebe, omine iya belema mi bie simebia, iri soni I Da be olokoma dukoye mie se oria belema bie simeoku mi.
	11 “A min mi nwọ duko o pirisam miese iya biebele mi ominea bie simebia bara, se omina biebele mi beinma ominea bie simebia bara. 12 Iya oloko min ani-e: o jinbo-jinbo belema, ani ari o belema oku mi. 13 Tomonibo nyanatein se inibo ikiapu piribia belema ani inibo dumo nwọ fama  ini piri-e. 14 Omine iya ikiapu-e, o nemikase a tọn o piriye mieme bebe. 15 A bari firinwengiapu se o chin eke, aniatibi firinwengibo be o nyanabo be mieari ye nwọ nemike. Aninakaraka, ikiapu a nwọse o chinme, aniatibi i Da be pipi a na ye goyegoye a duko o pirisam. 16 Omine I seleke; iri mi o sele ye-e, se o tọn seinme, na o mun se bakama mgbolu chua, sime ma munbia mgbolu bara. Ani gose Dabo Be bara o ye goyegoye o seni o piribia iya ere bu. 17 Min a gose tọn o piri ye-e nwọ be na o jinbo-jinbo belema.
Tomonikiri Mi Be Taraka Mi
	18 “Tomonikiri mi taraka se o werimame bebe, o se biekoroma na ani tatari seni I werima borosam. 19 O nemikase sime tomonikiri mi pirime nwọ be okuma, anisiki tomonikiri mi ani o belemabia omine ania ye-e nwọ be bara bu. Okuma a tomonikiri mi gose tomonikiri mi taraka se o werima me. 20 A duko o piriye o nwọse biekoroma: ‘Duba inibo nyanabo nengi omonibo ofori-e.’ Ini nemikase I tọrusiọrimame bebe, ini omine soni, ominea tọrusiọrimabia ini nemikase iya oku dukoye mieme bebe, omo piki ominea sọ nwọ miebia. 21 Okuma ini maa ye mamgba nwọse miebia, aniatibi omine iya tomoni-e aniatibi I se firima bo bi ini o nemike. 22 Ini si mieme nwọ be berebarasi mgbọku ini nwọ nyana eke a nemikase bo se okwein ini pirika okuma mioku ani simebara, ini nyana se inia si ma bu inia bu duabia ye ofori-e. 23 Taraka se I werima bo goyegoye piki taraka se I Da be soni werimame. 24 Nemikase jin siki gboribo sọ ma nwengi ka firi inia ogboku a nwọ nwengika okuma, mgboku ini se mieme nwọ be berebarasi ini nwọ nyana eke okuma mioku, ani sime bara bu, ini a nwengi firima ori fama se, tarka se iri na i Da be na nwọ werimame. 25 Min mi, pa ọkọ pakabia, ani simeoku-simeoku soni, miese inia Oloko mi bie gieinsa ye mi bo kọkọmaye sobia bara: ‘Ini taraka se i werimame beretibi soni ngisi oforika bu.’
	26 “Barachuabo Be o bobia – Teme Be, ani Tamuno Be bu kọkọmaye mi diebelemari bo be, ani piki Dabo Be bu bo bo be. Dabo be bara bu a weri o seni o firimabia, o piki i gbolomaye dukobia. 
27 Omine soni, piki i gbolomaye nwọ dukobia, aniatibi omine iri na omi-e saki mi ngisi.
16
 “A gose mi duko o piriye, ani miese ominea bereni mi bu o biki eka bara. 2 Ini tekewari ma bie o depakumabia. Se siki bo bia, o bibia bo goyegoye nwọ koromabia na inibo firinwengi Tamuno Be piriabe. 3 Maa ye ma ini nwọse o miebia aniatibi ma ini Dabo Be na iri na nemike. 4 Okuma a gose min mi duko o piriye, ani miese ini maa ye ma miebia siki o se biekoromabia oku na ari ani duko o piri borosam.  

Fiafia Teme Be Firi Mi

	“Saki mi bu a maa ye ma duko o pirike, aniatibi ari omine na omi-e. 5 Okuma mioku a so i se firima bo be damauabe ani soni ominea bu gboribo soni ma i gbelake, i nde anga mu-au. 6 Mioku a nwọ duko o pirisa siki, kururu ominea kubiembolu ma bie beinsam. 7 Okuma kọkọmaye mi a nwọ duko o pirime ani ibitein o pirime na a so, aniatibi a nemikase so ka okuma, Barachuabo Be ori o damabo eke. Okuma a nemikase o koroma some bebe, anisiki ari o se of firimabia. 8 Se o bo la siki, o ye miepakuma tomonikiri mi be apu ma diebia si gbolomaye bun a, karakaraye gbolomaye bun a, piki Tamuno berekon gbolomaye bun a, ini miekuramake. 9 Si gbolomaye bu ini miekuramake aniatibi ini i berenike; 
10 karakaraye gbolomaye bu, aniatibi a so Dabo Be damauabe, o bari piki i ori eke 11 Berekon gbolomaye bu, aniatibi mi tomonikiri mi be beretonbo be ini berepele o pirisam.   
	12 “A duko o piri doki tọn-a ye omi-e, okuma mioku o bari ineda inema ari poki eke. 13 Okuma ani simeoku simeoku sọni, kọkọmaye mi be Teme Be o bobia siki, ani Tamuno Be bu kọkọmaye nwọ dukobelemabia bo be, ori o se mun kọkọmaye ma mgba bie chubia. Ori o barakubu kuro se okwein kọn eke, okuma o na ye mi o dukobia y-e, o piki tọrọju pakabia ye duko o piribia. 14 O boma seni i piribia, aniatibi ori i bipi oku mi nwọ daboroma o piribia. 15 I Da be nyana ye mamgba iya ye-e, ani mi a gose be ye-e na Teme Be I bipi oku daboroma o piribia.

Kururu Na Biebele Na

16 “Boka kala siki bu o bari jin siki se i ori eke anisiki siki kalaye borobia siki, omine i oribia.”
	17 Oria ọbudukoapu ma be dapu nwọse iniabu gbelame, “Min mi ani che fie? O duko wa pirime na boka kala siki bu wa ori ọri eke se anisiki boka kala siki borobia siki wa piki ori oribia o piki nwọ beme, ‘aniatibi a so Dabo Be damauabe.’ 
18 Nde min ‘boka kala siki’ mi fieye? O dukoari ye wa nemi ke!”
	19 Jizọs Be nemime na ini o gbela bime, ani erechi o nwọse ini beme, “A nwọ beme, ‘Boka kala siki bu omine i ori eke, se anisiki boka kala siki bu o piki i oribia.’ Min mi ani o seni omineabu gbelari ye?
 20 A kọkọmaye duko o piriabe: omine oloku se owubia, okuma tomonikiri mi biebelebia o kururubia, okuma ominea kururu mi vinpikibo biebele sobia.
 21 Eremenibo toku yibia siki a kururubia, aniatibi aria tọrusiọri siki mi lasam, okuma a tọku mi ye koromasa bebe aria tọrusiọri mi a se biebaramasam, aniatibi a biebeleme na ari nwọ tọku yi tomonikiri mi bie koromasam. 22 Ani mioku ani omine na simeoku-e: mioku o kururuabe okuma a pikina omine oribia, ominea kubiemgbolu ma piki biebele na beinbia, gboribo soni ineda ominea bara okiso eka biebele.
	23 “Ani ene mi bo labia siki, i bara o gboriye soni be eke. a kọkọmaye duko o piriabe: na iya ere bu o biye goyegoye Dabo Be os seni o piribia. 24 Okibo mioku la soni, omine iya ere bu bias gboriye soni ofori-e o bi ani piki o bara labia, miese ominea biebele mi karabia oku.

Tomonikiri Mi Numa Be Omubaraibi
	25 “A kabob u maa ye ma nwọ duko o pirisam. Okuma siki mi ani bobia a bari se okwein o piri eke, okuma a belema Dabo Be gbolomaye nwọ duko o piribia. 26 Ani ene la siki, omine iya ere bu o bara ye bibia a piki beke na ari ominea tibi gose o bara ye bibia, 27 aniatibi Dabo Be na minabu na ori o belemame. Ori o belemame omine i belemaye gose, o piki berenime na Tamuno Be bu a weri bome. 28 Dabo Be bu a weri bome, a tomonikiri mi bie bome a piki mioku tomonikiri mi koromas Dabo Be damamuabe.”
	29 Anisiki oria obudukoapu ma nwọse o beme, “Mioku i belema okwein-abe, kbo se okweinka bara bu. 30 Mioku wa nemisam na ye mamgba i nemime tombo se i gbelabia ye ofori-e. Min mi miese wa berenisam na Tamuno Be bu i bome.”
	31 Jizọs Be ini pekereme, “Mioku o berenisa? 32 Siki mi ani boabe, ani bo lasom, omine mgba galagalabia siki, bebo bebo inibo wari munbia, se iri ngeri-ngeri konbia. Okuma iri ngeri kọkọma kọn eke, aniatibi Dabo Be ori iri na omi-e. 33 A min mi nwọ duko o pirisam, miese o deinma nyanabia bara iri na gboloma gboriye mie mi bu. Tomonikiri mi miese o tọrusioriabia. Okuma o kuro kubie nyana! A tomonikiri mi nengimasam!”

Jizọs Be Teke Oria Obudukoapu Ma Pirime

17
 Jizọs Be min mi duko so siki, o tọru deki se nwọ beme, “Dabo siki mi lasam, boma se iya Toku Be piri, miese Toku Be boma se i piribia bara. 2 Aniatibi i kuro seni o pirisam tomoni-barabara mamgba bu, miese o sime gbaso dumo seni i se o piri apu mamgba piribia bara. 3 Sime gbaso dumo fieariye ani iri kenge, kọkọma Tamunọ Be nemi, piki Jizọs Kraist i se firimabo be na nemi mi-e. 4 A sekiri iya boma mi diepakumasa; i se i piri nwengi nwọ be firi mi a nwengi sọsam. 5 Dabo! Boma se i tọrukubu bu i piri mioku, ari iri na nyana gbori boma mi, tomonikiri mi ma teme ka siki ngisi.
	6 “Tomonikiri mi bie i se i piri apu ma a miese ini i nemisam. Iri ini nyaname, se iri ini seni i pirime. Ini iya okwein mi dukoye nwọ miesam, 7 se mioku ini  nemisam na i se i piriye goyegoye i  bara bu ani bome. 8 I se i firima oku a daboroma ini pirisam, se ini ani okisam ini nemime na kọkọmaye-e ari i bu bu bome, ini piki berenime na iri i se firimame.
	9 “A teke ini pirime. A teke tomonikiri mi pirike, okuma i seni i piri apu ma-e, aniatibi iri ini nyaname. 10 a nyana ye mamugba iya ye-e, piki i nyana ye mamgba iyaye-e, iya boma piki inia bu diepakumasam. 11Se mioku ari i  damaboabe a bari mioku tomonikiri mi bie ofori-e, okuma ini tomonikiri mi bie omi-e. Fiafia Dabo! Iya ere mi be kuro bu ini kuroma ani i seni i piri ere mi, miese ini gboribu simebia bara, iri na iri na gboribu simeoku mi. 12 Ari ini na sime siki, iya ere mi be kuro bu gboriye sọ ini laka bara bu ari ini kokome, ani I se i piri ere mi-e. Ari ini dikidikime, ani gose gboribo sọ inia bie fake, ori fa gose bo bọ be sikima okuma – miese fiafiadiri mi dukoye mi bo kọkọmaye sobia oku. 13 Se mioku ari i damaboabe, a piki tomonikiri mi bie maa ye ma nwọ dukoabe miese ini inia kubiemgbolu ma bie iya biebele nwọ nyana beinmabia bara. 14 Iya oku mi a nwọse ini pirime, se tomonikiri mi taraka se ini werimame, aniatibi ini sime tomonikiri mi pirike, iri so sime tomonikiri mi nwọ pirika oku mi. 15 Ari i bara bike na i tomonikiri mi bie ini okiso, okuma a kọkọma bime na bereni ma Si Bo Be ye se ini lama. 16 Iri a nwọ sime tomonikiri mi piri ka bara mi, ani ini soni piki sime tomonikiri mi piri ka oku-e. 17Kọkọmaye mi nwọse ini miefiafiama ibu piri iya okwein mi ani kọkọmaye mi-e. 18 Ari ini seni tomonikiri mi firimasam, ί ὶ seni tomonikiri mi firima oku mi.  19 Se ini gose ari ibu miefiafiama ί pirime, miese ini soni kọkọkma inia bu miefiafia i piribia oku. 
	20 “À teke ini kenge nwọ pirike,  a piki teke inia oku bu boro se i  berenibia apu ma soni nwọ pirime. 21 À tekeme na inimgba gboribu sime. Dabo! Ye ini minea bie sime, iri i bie sime iri piki i bie simeoku mi. Ye ini gboribu sime, miese tomonikiri mi berenibia bara na iri i seni firimame. 22 I se i  piri gbori boma mi a nwọse ini pirime, miese ini gboribu simebia bara, ani iri na iri na nwọ gboribu simeoku mi: 23 Iri inia bie omi-e, iri piki i bie omi-e, miese ini beinma gboribu simebia oku, miese tomonikiri mi nemi na iri i se firimame, na i piki ini belemame, i i belema oku mi.
	24 “Dabo! Iri mi ini seni i pirisa ye-e, se a bime ini a sime anga bu piki sime, miese ini iya boma mi oribia bara, i se i piri boma mi aniatibi i i belemame tomonikiri mi ma paka ka siki ngisi.  25 Karakaraye miemie Dabo! Tomonikiri mi ani i nemike, okuma ari i nemime, mina apu ma piki nemime na iri i se firimame. 26 A miese ini i nemisam, a piki ọkọ miema munbia, miese i nyana i piri belema mi inia bie simebia bara, iri soni piki inia bie simebia oku,”



Jizọs Be Kun Mi
(Matio 26.47-56; Mak 14.43-50; Luk 22.47-53)
18
 Jizọs Be min teke mi kọn so siki, ori oria obudukoapu ma na Kidron iderimengi mi sabame. Anianga gbori ogbokiaye omi-e. Jizọs Be na oria obudukoapu  ma na ania bie somume. 2 Judas, ibafibo be, ani sime anga o nemime, aniatibi ton-a siki Jizọs Be na oria obudukoapu ma na aninyo sime simesam. 3 Ani Judas be Rom owuni gbori kpo na tibini agbamieapu ma na, se sein da Oputekewari koruapu ma na oki obu chua se ogbokiaye mi bie sọ mun ye-e, owuniaye inia bara omi-e piki tonjie ma na ponji-tonjie ma na ini nwọ olome. 4 Jizọs Be obu pakabia ye mamgba name so se, nwengi ini damamun, se nwọse ini gbelame, “O tubo doki-au?”
5 Ini nwọ pekereme, “Jizọs Nazaret Bo be-e.”
	O nwọse ini bemi, “Iri ori-e.”
	Judas, ibafibo be, aninyo ini na chiesimeme. 6 Jizọs Be nwọse ini be siki, “iri ori-e,” ini obu da, se biki korome. 
7 Jizọs Be pikina ini gbelame, “Tubo o nwọ doki-au?
	Ini nwọ beme, “Jizọs Nazaret Bo be-e.”
	8 Jizọs Be nwọ beme, “A duko o piri borosam na iri ori-e, o nemikase I dokiabe bebe, ye isiapu ma so.” ( 9 O min mi nwọ beme, miese o duko borosa ye mi bo kọkọmaye sobia bara: na “Dabo i se i piri apu ma bu a gboribo soni famake.”)
	10 Saimon Pita be, okolagiji onwọ nyaname, ori ani wọrọ pakuma, se Gele Agbamiebo be omonibo be gbogbo se oria amabara-anga beri nwọ pelesinme. Omonibo be ere ani Malkos. 11 Jizọs Be nwọse Pita be beme, “Iya okolagiji mi se piki ani pakabo anga chua! I koroma na I Da be se I piri torusiori ọmọngọ mi ari ani bu eka?”

Jizọs Be Anas Be Tọrọkọ Chieme

	12 Rom owuni kpo mi na inia tibinibo be na, piki Juapu ma be nyọ koruapu ma na Jizọs Be kun se o fina kpeme, 13 se tatari o se Anas be damamume. Ori ani Kayafas ta ma dawu be-e, ani kura mi bie Gele Agbamiebo sọ bo be. 14 Kayafas be mi ani duko Ju bereton-apu ma toru finji ye-e na tomoni ma mgba tibi gose gboribo fi mi ibiteinme.

Pita Be Jizọs Be Pikime
(Matio 26.69-70; Mak 14.66-68; Luk 25.55-57)

	15 Saimon Pita be na jin obudukobo na Jizọs Be dukome. Gele Agbamiebo be ibi bara nwọse isi obudukobo be nemime, ani o gose Jizọs Be duko Gele Agbamiebo be berekon wari mi be odo mi bie somon ye-e, 16 Pita be nungo bu, odoboko anga chie simeme. Ani si obudukobo be obu paka, se okwein odoboko mi koru sime eremenitoku ma piri se Pita be oki berekon wari mi be odo bie chu ye-e. 17 Odoboko mi koruari eremenitoku ma nwọ seni Pita be beme, “Iri ori bo be obudukoapu ma be gboribo ka?”
	Pita be nwọ pekereme, “En-en, irike.”
	18 Oboku siki-e, se firinwengiapu ma na nyọ koruapu ma na fini nwọ tono se chie ani kelema se ani temiabe, Pita be saba mun se ini na chie sime, se fini mi temiabe.

Gele Agbamiebo Be Bere Se Jizọs Be Gbelame
(Matio 26.59-66; mak 14.55-64; Luk 22.66-71) 
    
	19 Gele Agbamiebo be bere se Jizọs be gbelame, oria obudukoapu ma na oria dieye na gbolomaye bu. 20 Jizọs be pekereme, “A siki mamgba amaogbo okwin bebo bebo piripirime iya dieye mamgba tekewari ma na Oputekewari bie na min a sime ari die-die ye-e tomoni mamgba bo kobirima anga. A kikima nyọ ngisi dukosa ye ofori-e. 21 Nde aniokuma, I gose bere seni I gbelari ye? A duko ye na apu ma nwọ gbela. A duko ini piriye nwọ se ini gbela a duko ye ini nemi warabe.”
	22 Jizọs Be min mi nwọ duko siki aninyo sime nyọ koruapu ma be gboribo Jizọs Be buro se nwọ beme, “Nde I gose dadama mi bara nwọse okwein Gele Agbamiebo be piriye!”
	23 Jizọs Be o pekereme, “A duko irima ye nemikase omi-e bebe, ani mi duko minyo simebo goyegoye nwọ piri. Okuma a duko ye mi nemikase karakaraye okuma nde I gose I buro ye?”
	24 Ini pa o fina kikima se, Anas be o se Kayafas Gele Agbamiebo be firimame.

Pita Be Pikina Jizọs Be Pikime
(Matio 26.71-75; Mak 14.69-72; Luk 22.58-62)

	25 Pita be pa aninyo chie se fini mi temi simeari ogbo ani isiapu ma nwọse o be ye-e, “Iri ori bo be obudukoapu ma be gboriboka?”
	Okuma Pita be ani pikime, “En-en, irike.”
	26 Gele Agbamiebo be omonima be gboribo, Pita be beri pelesin bo be na pakumabo bo kuro puko bu nwọse Pita be gbelame, “Ani ogbokiaye mi bie ari I ori ka, i ori na simeari siki?” 
	27 Pita be pikina nwọ beme, “En-en” – se ani kirikiri gbori owoi oboko painme.


Jizọs Be Pailet Be Tọrọkọ Chieme
(Matio 27.1-2, 11-14; Mak 15.1-5; Luk 23.1-5)

	28 Dede funfun bu mi Kayafas wari Jizọs Be oki se so Govina wari mume. Ju bereton-apu ma wari mi bie ini soke, aniatibi ini inia bu ma se tọn bu weri bime miese ini ineda sababoro Alali fiye mi nwọ fibia oku. 29 ani Pailet be paka nungo ini damamun se ini gbela ye-e, “Be bo be o che si mieme o nwọ be?”
	30 Ini nwọ pekereme, “Wa ori okibo i piribia oku ofori-e o nemikase oloko kanye mie ka okuma.”
	31 Pailet be nwọse ini beme, “Ani okuma o barana ori okimun ominea olokomi sime bara se berekon o piri.”
	Ini pekereme, “Oloko mi ani bereni wa pirike, wa tombo ba.” (32 Min mi pakame miese Jizọs Be o konbia fi bara mi bu o duko ye mi bo kọkọmaye sobia bara.)
	33 Pailet be pikina vinpiki mun amanyanabo-wari mi sọ se Jizọs Be chinme, o nwọse o gbelame, “Juapu Amanyanabo be iri?”
	34 Jizọs Be pekereme, “Iri ngeri min mi gbela muno se jin apu ibu duko i piriye?”
	35 Pailet be pekereme, “I koroma bara iri Jubo? Iya tomoni ma na inia tibini agbamieapu ma na, mi i boroma bo i piri ye-e. Che ye i now mie?”
	36 Jizọs Be nwọ beme, “Iya amanyanakiri mi sime mi tomonikiri mi pirike; iya amanyanakiri mi nemikase sime mi tomonikiri mi pirime nwọ be okuma, mgboku i duko nwengiapu ma ini owusobia ini duko eke ini i boroma Ju bereton-apu ma piri. En-en, iya amanyanakiri sime mi tomonikiri mi pirike!”
	37 Ani Pailet Be o gbela ye-e, “Iri amanyanabo ani okuma?”
	Jizọs Be pekereme, “Iri nwọ beme na iri amanyanabo-e. Mi gboriye mi gose ini i yime, se a piki mi tomonikiri mi bome, kọkọmaye mi gbolomaye nwọ dukobia erechi. Sime kọkọmaye mi piribo goyegoye inibo i pokibia.”
	38 Pailet be nwọ gbelame, “Kọkọmaye ani cheye?”

Ini Fi Bere Pele Jizọs Pirime
(Matio 27.15-31; Mak 15.16-20; Luk 23.13-25)

	Pailet be piki nungo tomoni ma damamun se nwọse ini beme, “A gose beresi pele o piribia ye ofori-e. 39 Okuma o nyana ama miemieye bara bu, a siki mamgba ikolibo bu barasin o piripirime Sababoro Alali mi bie. O bi, a Juapu ma amanyanabo be bu barasin o piri?”
	40 Oloku tibi ini nwọse o pekereme, “En-en, orike! Barabas be mi wa bi ye-e!” (Barabas be angaranibo-e.)

19
 Anisiki Pailet be Jizọs Be oki se, o fomume. 2 Owuni ma iga se amanyanabochu nwọ dori se o chirame ini awuwu korobuchuaye nwọse o chuame 3 se o damabo se nwọ beme, “Juapu amanyanabo dumo boloma!” Se ini mun o toru burome.
	4 Pailet be piki gbori siki se pakamun se nwọse tomonikpo mi beme, “Diki, ari o pakumabo o piribia, miese o nemi na a gose beresi pele o piribia ye a nwọ orike.” 5 Ani Jizọs Be nungo paka ye-e, igaga amanyanabochu mi chira se piki awuwu korobuchaye mi nwọchua warabe. Pailet be nwose ini beme, “Diki! Be tombo be-e!”
	6 Tibini agbamieapu ma na oputekewari koruapu ma na ori ọri siki ini olokume, “O se mgbesechin bu bakuba! O se mgbesechin bu bakuba!”
	Pailet be nwose ini beme, “ani okuma omine ori ọki se o se mgbesechin bu bakiba. A gose beresi pele o piribia ye ari orike.”
	7 Tomonikpo mi nwọse o pekereme, “O fi gbeinme nwọ be gbori oloko wa nwọ nyaname, aniatibi o nwọ beme, na ori Tamuno Toku-e.”
	8 Pailet be min mi na siki, ani piki o balafama teinme. 9 O vinpiki amanyanabo-wari bie mi mume, se Jizọs Be gbelame, “Nde anga I bo?”
	Okuma Jizọs Be o pekereke. 10 Pailet be nwọse o beme, “I okwein i piri eka? Se biekoroma, a kuro nyaname, ibu barasin, piki miese ini i se mgbesechin bu bakuba.”
	11 Jizọs Be pekereme, “I ibu kuro nyaname aniatibi Tamuno Be ani seni i pirime. Anierechi i boroma i piri tombo be mi sitein si nwọ miesa ye-e.”
	12 Pailet be min mi na siki, o boko dokime Jizọs Be bu barasinbia erechi. Okuma tomonikpo mi bari olokume, “I nemikase o bu barasinme bebe, ani mi fieme na iri Sedabo be ikiaboke! Amanyanabo nwọse minabu chinbo goyegoye inibo nyanabereni Sedabo be pirike!”   
	13 Pailet be maa okwein ma naa siki, o Jizọs Be oki nungo pakame se berekonbo be ikasie ọgọnọ simeme, amanyanabo-wari mi bie ini “Dupari Pevment nwọse chin nyọ mi.” (Hibru okwein bu ini nwọse ani chinme “Gabata.”) 14 Anisiki ani mun karakarama ene ogboin la-e tọn-abe, Sababoro Alali mi fibia ene mi obu eni mi bu. Pailet be nwọse tomoni ma beme, “Ominea amanyanabo be be ori-e!”
	15 Ini piki olokume, “O ba! O ba! O se mgbesechin bu bakuba!”
	Pailet be nwọse ini gbelame, “O bi ari ominea amanyanabo be se mgbesechin ọgọno bakuba!”
	16 Anisiki Pailet be Jizọs Be boroma ini pirime, ini o se mgbesechin ọgọnọ bakubabia erechi.

Ini Jizọs Be se Mgbesechin Ọgọnọ Bakubame
(Matio 27.32-44; Mak 15.21-32; Luk 23.26-43 

	Ani ini Jizọs Be oki inia bara weri ye-e. 17 O paka mun oria mgbesechin mi nwọ pura mun “Kukuro Nyọ,” mi lame, ini se ani chin bara. (Hibru okwein bu “Golota” ami ania ere-e.) 18 Aninyọ ini os se mgbeschin ọgọnọ bakubame se ini jiki jin mama apu se mgbesechin ma ọgọnọ bakubame, anga-anga bu, anisiki Jizọs Be inia ogbku omi-e. 19 Pailet be ye giein mgbesechin mi bu obolome, mi o gien obolo ye mi-e: “ Jizọs Nazaret Bobe, Juapu amanyanabo be.” 20 Ton-apu min mi kineme, aniatibi ini Jizọs Be se mgbesechin ọgọno bakubame nyọ mi opuama mi na sasake. Gien ye mi Hibru na, Latin na, piki Grik okwein bipi bun a ani omi-e. 21 Juapu tibini agbamieapu ma nwọse Pailet be beme, “Juapu Amanyanabo nwọ giein ma, aninakaraka, be bo be nwọ beme, ‘Iri Juapu Amanyanabo-e’.”
	22 Pailet be pekereme, “A gieinsa ye mi gieinsam.”
	23 Owuni ma Jizọs be se mgbesechin mi ọgọnọ bakuba so siki, ini oria buchuaye ma oki se ari se pekere pekere bu inein-a pekere nwọ diame, gbori owunibo gbori pekere gbori pkere nwọ okime. Ini piki korobuchaye mi okime, gbori bu dori bite ini nwọse gbin buchaye mi, churoma nyọ ania bu ofori-e. 24 Owuni ma nwọse jinbo jinbo beme, “O ye wa ani kan ma o ye wa ikian waki se ani nyanabia bo nwọ nemi.” Min mi pakame miese fiafiadiri mi bo kọkọmaye sobia bara:
“Ini iya buchuaye ma nwọ diama okime inia ogboku bu, se iya korobuchuaye mi gose ikian wakime.”






Romapu Owunibo (Jọn 19.23)

Min mi ani owuni ma mie ye-e.
	25 Jizọs Be na kpekima mgbesechin mi anga chie apu ma, ani nyọngọrọ ma na nyọngọrọ numburaro ma na, Kilopas ta Meri ma na, piki Meri Magdalin ma na-e. 26 Jizọs be nyọngọrọ ma na o belema obudukobo be na aninyo chie simeoku nwọ orime, ani o nwọse nyongoro ma be ye-e, eremenibo, “Be i nia be-e.”
	27 Anisiki o nwọse obudukobo be beme, “Ma i nyengi ma-e.” Anisiki mibu saki obudukobo be ari oki se mun oria wari angame.

Jizọs Be Fi Mi
(Matio 27.45-56; Mak 15.33-41; Luk 23.44-49) 	 	 
	28 Jizọs Be o nemime na ani bo nwọ la sa siki, ye goyegoye karasam; miese fiafiadiri mi bo kọkọmaye sobia ye gose o nwọ beme, “I puko saminasam.”
	29 Gbori boli aninyọ simeme, yelaka iro bie beinme ini sapo nwọ chin ye se iro mi bie sume, ani se hisop chin-ikpangi bu suka, se ani deki chiema o bipipekere ma lamame. 30 Jizọs be iru mi bu se nwọ beme, “Fasam!”
	Aniskik oro o tibi tu se fime.

Ini Bekere Se Jizọs Be Agaga Temime

	31 Anisiki Ju bereton-apu ma Pailet be bara bime na o bereni ini piri ini mgbesechin mi ọgọnọ bakubasa apu ma buo ma nwọ anyima, se mgbesechin ma ọgọnọ ini sin koroma. Min mi nin nwọ mieme, aniatibi ani ene mi beketubo sọnọ-a din ene-e, ini bike oju ma mgbesechin ma ọgọnọ sime mun Inyosara Ene mi la, boari Inyosar Ene mi nwọ sosikima fiafiame nwọ be warasiki. 32 Ani owuni ma mun tatari bo be buo ma anyima ye-e, piki isi bo be buo ma na, ini se chua Jizọs Be na gbori bu mgbesechin ọgọnọ bakuba apu ma. 33 Okuma ini bo Jizọs Be la siki ini orime na o fiborosam, ani ini bari o buo ma nwọ anyimaka ye-e. 34 Ani simeoku simeoku soni, owuni ma be gboribo oria bekere nwose Jizọs Be agaga temi chume, se ani kirikiri pulo na mengi na sara pakabome. (35 Min mi paka oku ori bo be ani sukome miese omine soni ani berenibia oku. O duko ye mi kọkọmaye-e, o piki nemime na kokomaye mi o dukoye-e.) 36 Min mi mieme, miese fiafiadiri mi bo kokomaye sobia bara: “Oria imgbe ma bu gboriye soni anyi eke.” 37 Fiafiadiri mi piki jinye nwọ dukome, “Tomoni o dikibia, ini bekere se temi bo be.”

Jizọs Be Dipi Mi 
(Matio 27.57-61; Mak 15.42-47; Luk 23.50-56)
 
	38 Min mi boro siki Josef, Arimatia bu bo bo be, Pailet be bara bime nwọfia, ori ineda Jizọs Be oju mi nwọ okibia otubo. (Josef be Jizọs obudukobo-e, okuma kikima bu-e, aniatibi o Ju bereton-apu nwọ dikibalafame.) Pailet be duko o pirime na ori ineda oju mi okibia, ani Josef be mun se ani oki so ye-e. 39 Nikodimọs, din se gbori siki Jizọs Be damamun bo be Josef be bu sọ mume, Naira oyiasi pembe ye labia kunu-olo o nwọ ọlọ chua mume, Maah na alois na gwamaye. 40 Mama owuapu ma Jizọs Be oju mi oki se lọkọ bite mi nwose ani fangalame kunu olo mi na, aniatibi mi bara mi ani Juapu ma dipibia ojumini nwọ telima-telima oku-e. 41 Ini sime Jizọs Be ba nyọ mi bu ogbokiaye omi-e, ania bie iwoma mie idupu omi-e, ma ini ania bie jin siki nweni dipika ye. 42 Juapu ma Inyosara Ene mi obu ene-e nwọ be warasiki, aniatibi idupu mi piki kpeki warabe nwọ be siki ini Jizọs Be oju mi seni ania bie chuame.
Ye bie Oforika Idupu Mi
(Matio 28.1-8; Mak 16.1-8; Luk 24.1-12)

20
 Chochi ene be dede funfun bu, ene ma finjika sime ogbo, Meri Magdalin ma so idupu mi damamume, se orime, na ania boko sime dupari mi ini mgbepelesinsam. 2 A mangi Saimon Pita be na piki isi obudukobo, ani Jizọs be belema bo be na damamun se duko ini pirime, “Ini idupu mi bie Nyanabo Be dekisinsam, ini o se koroma anga wa piki nemike!”
	3 Anisiki Pita be na piki isi obuduko bo be nap aka idupu mi damamume. 4 Ini mama apu ma mangi ma mume, okuma isi obudukobo be mangi Pita be boro se tatari mun idupu mi lame. 
5 O tu bie diki se lọkọ bite ma orime, okuma ori ania bie sọ munke. 6 Saimon Pita be oria obuju bu bome se dada idupu mi bie sọ mume. Se lọkọ bite ma aninyọ sara sime oku nwọ orime 7 piki ini se Jizọs be tibi fina bite mi na ani lọkọ bite ma na gbori anga simeke, okuma sikima ngeri kpo sime warabe. 8 Anisiki isi obudukobo be, tatari bo idupu mi labo be soni bie somun, ori se piki berenime. (9 Ini  pa piki Fiafiadiri mi dukoye mi kainboke na o fib u sisebia.) 10 Ani obudukoapu ma vinpiki wari mun ye-e.

Jizọs Be Obu Se Meri Magdalin Ma Dieme
(Matio 28.9-10; Mak 16.9-11)

	11 Meri ma idupu mi anga bu chiesime se owuabe. A pa owuari ogbo, a tu idupu mi bie dikime 12 se aninyọ mama enjelapu a nwọ orime, biabia buchuaye ini nwọ chuame, Jizọs Be oju mi sime anga bu kponji sime warabe, goribo tibiju bu isibo be piki buochuku bu. 13 Ini nwọse a gbelame, “Eremenibo, i che gose owu-au?”
	A pekereme na, “Ini i Nyanabo Be nwọ dekisinsam, ini o se koromaye nyọ a nemike!”
	14 Anisiki, a vinpiki kelema Jizọs be aninyo chie simeoku nwọ orime okuma a nemike Jizọs Be ori oku. 15 Jizọs Be nwọse a gbelame, “Eremenibo, nde I gose owuari ye? I tubo doki-au?”
	A koromame na ori ogbokiaye mi dikidikiari bo be-e, ani a nwọse o be ye-e, “Senibo, iri nemikase o deki sinme bebe, I o se koroma nyọ mi duko o ọkọm, se a mun ori okibia.”
	16 Jizọs Be nwọse a beme, “Meri!” A piki o da se nwọ beme, Hibru bipi bu, “Rabonai! (Min mi fieari ye “Yediebo.”)
	17 Jizọs Be nwọ se a beme, “Bara se I lama ma aniatibi ma a vinpiki iwo Dabo Be dmamunie. Okuma iya owuapuminapu ma damamun se duko ini piri na a vinpiki iwo Dabo Be damamuabe, I Da piki inia Da Be, I Tamuno piki inia Tamuno Be.”
	18 Ani Meri Magdalin ma so mun duko obudukoapu ma piri ye-e, na a Nyanabo Be orisam, se o duko a piri ye mi nwọ duko ini pirime.

Jizọs Be Obu Se Oria Obudukoapu Ma Dieme
(Matio 28.16-20; Mak 16.14-18; Luk 24.36-49)

	19 Ani chochi ene mi be saso biri, enesan bipi boro, obudukoapu ma piki kobirima se boko ma pali inia bu ma pirime, aniatibi bereton-apu ma inia balafamame. Anisiki Jizọs Be sọ bo inia ogboku chiesime, se nwọ beme, “Deinma omine na sime.” 20 O min mi be so siki, ori o barama na oria agaga na nwọse ini dieme, obudukoapu ma biebele inia bie beinme Nyanabo Be nwọ ori bu. 21 Jizọs Be piki nwose ini beme, “Deinma omine na sime Dabo Be nwọ I se firima bara mi, ani ari o se firimari oku mi-e.” 22 Ori owu se inia ọgọno sara se nwọ beme, “O Fiafia Teme Be oki. 23 O tomoni-a si bu barasin ini pirime bebe, ini barasin ini pirisam o barasin ini pirike bebe ini barasin ini pirike.”

Jizọs Be Na Tọmas Be Na

	24 Oyima obudukoapu finji ma be gboribo, Tọmas (Main palia awọ bu pakabo bo be), ori ini na ofori-e Jizọs Be bo siki. 25 Ani isi obudukoapu ma duko o piri ye-e, “Nyanabo Be wa ori orisam!”
	Tọmas be nwọse ini beme, “O bara ma ini churu ma se baku nyọ ma a now ori, I bara tumgbali se aria bie chukka simeogbo, piki oria agaga bie na, a bereni eke.”
	26 Gbori wiki boro siki, obudukoapu ma piki kobirima se boko pali inia bu ma pirime, Tọmas be ini na omi-e. Okuma Jizọs Be bo inia ogboku chie se nwọ beme, “Deinma omine na sime.” 27 Ani Jizọs Be nwọse Tọmas be be ye-e, “I bara tumgbali se minyọ chu se I bara diki anisiki I bara isun pakuma se ani se iya agaga bie chu. Kuno iya makubie nyana bu, se bereni.” 
	28 Tọmas be o pekereme, “I Nyanabo, piki I Tamuno!”
	29 Jizọs Be nwọse o beme, “I berenisa, I I ori ye gose? Inia biebeleari oku diki, I ori ka se I bereni apu ma!”

Min Diri Gose Gien Ye

	30 Jizọs Be tọn-a jin-a bugbiripuma firi o nwọ nwengime oria obudukoapu ma torukubu bu, ani min diri mi bie gieinka ye. 31 Okuma maa ye ma gieinme, miese o berenibia bara na Jizọs Be ori ani Mesaya Be-e, Tamuno Toku Be-e, miese o nyana bereni mi bu o boro dumo nyanabia bara.

Jizọs Be Obu Seni Sọnọme-a Obudukoapu Dieme

21
 Min mi boro siki, Jizọs Be piki na gbori siki se obu se oria obudukoapu ma dieme, Taibirias Dapa mi bu. Mi o weri ani mie oku-e. 2 Saimon Pita be na Tọmas be na, (Main palia awọ bu pakabo bo be), na Natani-el (ani Kena Galili se bo be na), Zebidi owuapuawo ma na piki jin mama Jizọs Be obudukoapu na inimgba kobirima simeme. 3 Saimon Pita be nwọse isi obudukoapu ma beme, “A kọn muabe.” 
	Ini nwọse o beme, “Wa iri na munbia. Ani ini mun gbori aru bukulo se pakuma ye-e, okuma ani bebe din mi mgba gboriye soni ini kunke. 4 Irua mi pakari siki, Jizọs Be mengi aka siki bu chiesimeme, okuma Jizọs Be ori oku obudukoapu ma ini nemike. 5 Anisiki o nwọse ini beme, “Asemeni, ma o ye kun ka?”
	Ini nwọ pekereme, “Gboriye soni ofori-e.”
	6 O nwọse ini beme, “Omine aru mi be amabara anga bu ominea igbo mi nwọ koroma, se o tọn-a ye kunbia.” Ani ini igbo mi nwọ koroma ye-e, se bari ineda ani jine aru mi bie seinke, aniatibi ini tọn-a inji nwọ kunme.
	7 Jizọs Be belema obudukobo be nwọse Pita be beme, “Nyanabo Be ori-e!” Pita be naame na Nyanabo Be ori-e nwọ siki, ori oria ọgọnọ-gbana buchuaye mi nwọse obu gbeinme (aniatibi o papabu sinme,) se fuku mengi mi bie korome. 8 isi obudukoapu ma aru mi se bo anga lama se inji bie bein igbo mi nwọ fọnọ simeme. Ini kiri na opuma sakake, kubu-a sọnọasi pembe ye ini nwose ani weri sikimame. 
9 Ini korobo kiri ọgọnọ buo chiema siki, ini buro orime aninyo bu inji na fituru na ania ọgọnọ omi-e. 10 Anisiki Jizọs Be nwọse ini beme, “Mioku o kun inji ma bu o daye se bo.” 11 Saimon Pita be aru mi bukulome se inji bein igbo mi jine mun anga lamame. Arimgba inji-a sọnọme-asi oyi finji na tere-a inji lame ari mi bara mi se bakame nwọ be soni, igbo mi kanke. 
12 Jizọs Be nwọse ini beme, “ O bo yefi.” Anisiki obudukoapu ma bu gboribo soni dadama o gbelake, “Iri tubo?” aniatibi ini nemime na Nyanabo Be ori-e. 13 Se Jizọs Be saba mun, fituru mi oki, se ani seni ini pirime ani inji mi bu soni o mie oku-e.
	14 Min ani okuma, tere karama siki mi-e Jizọs Be obu seni oria obudukoapu ma die ini fib u o sisema so siki.

Jizọs Be Na Pita Be Na

	15 Ini ye mi fi boro so siki, ani Jizọs Be nwọse Saimon Pita be be ye-e, “Saimon Jọn ya, I I belematein minapu ma I belema bara nengi?”
	O nwọ pkereme, “Iin Nyanabo, I nemime na ari I belemame.” Jizọs Be nwọse o beme, “Iya anana-awọma dikidiki.” 16 Main karama siki bu Jizọs Be piki nwọse o beme, “Saimon Jọn ya, I I belema?”
	O nwọ pkereme, “Iin Nyanabo, I nemime na ari I belemame.” Jizọs Be nwọse o beme, “Iya anana-awọma dikidiki” 17 Tere karama siki bu Jizọs Be nwọ beme, Saimon jọn ya, I I belema?”
	Pita be ani o biebelemake Jizọs Be tere karama o gbelaye gose, “I I belema nọ? se o nwọse o beme, “Nyanabo, I ye mamgba nemime I nemime na ari I belemame!”
	Jizọs Be nwose o beme, “Iya anana-awọ ma dikidiki. 18 Karakaraye karakaraye, a nwọ duko se I piriabe: I ase bu sime siki ibu karakarama se I mun doki nyọ goyegoye nwọ mume okuma I bo olomu siki, I barama I nwọ isun pakuma bobia, se jinbo ye se I kakabia se I s se I mun dokika nyọ nwọ munbia.” 19 (Min mi duko bu, Jizọs Be diepakumabe Pita be boro se fi se boma okibo Tamuno Be piribia bara mi.) Anisiki Jizọs Be nwose o beme, “ I duko!”

Jizọs Be Na Isi Obudukobo Be Na

	20 Pita be nyọ diki kelema se oria obuju bu isi obudukobo be orime ani Jizọs Be belema bo be – fiye fi siki mi bu, Jizọs Be bu serere se o gbela bo be, “Nyanabo, tubo I se ibafi be?” 21 Pita be ori ọri siki, o nwose Jizọs Be beme, “Nyanabo, be bo be kwani?”
	22 Jizọs Be o pekereme, “A nemikase bime na o dumo sime mun a bobia siki la nwọ be okuma, ani mi ibu che ye? I duko !”
	23 Ani okwein mi wasama ye-e Jizọs obudukoapu ma ogboku bu, na, be obudukobo be o fi eke. Okuma Jizọs Be o beke na o fi eke, o be ye ani, “A nemikase bime na o dumo sime mun a bobia siki la nwọ be okuma, ani mi ibu che ye?”
	24 Ori ani maa aye ma duko obudukobo be-e, piki ari giein koroma bo be-e wa piki nemime na o duko ye mi kọkọmaye-e.

Kuluma Mi

	25 Mioku, tọn-a jin aye Jizọs Be nwọ mieme. Ini nemikase ari mgba gboriye gboriye nwọ giein koromame nwọ be okuma, a koromame na bebe tomonikiri mi ineda gienbia diri ma nwọ deki eke. 
	
 
	






